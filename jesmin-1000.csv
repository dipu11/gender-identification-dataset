"text"
"ভ্রমণ কাহিনী  

তিন কন্যার তিন দিনে তিন রাজ্য জয় 

তিন কন্যাঃ ডাঃ রাশিদা বেগম (আমার বোন, বুজি) , ডাঃ হোসনে আরা বেবি (বোনের সহকর্মী, বেবি আপা) এবং জেসমিন আরা বেগম (আমি) 
তিন দিনঃ  ১৯-২১ অক্টোবর ২০২২
তিন রাজ্যঃ  কলারাডো, নেভাডা এবং  অ্যারিজোনা।

পুর্বকথাঃ আমার বোন ডাঃ রাশিদা বেগম একজন ভ্রমণ পিয়াসু মানুষ। কিন্তু একজন ব্যস্ত ডাক্তার হওয়ার কারণে খুব একটা সময় পান না ভ্রমণের। আর একটা বিষয় হলো তিনি নিজে ঘুরে দেখতে যেমন পছন্দ করেন তেমনি পছন্দ করেন অন্যদের ঘুরিয়ে দেখাতে। তবে কোন কনফারেন্সে বিদেশে গেলে যতটা সম্ভব ঘুরে দেখতে চেষ্টা করেন। ওই যে বলে না ""রথ দেখা আর কলা বেচা"", ঠিক তাই। 

একদিন বুজি ফোন করে বললেন যে একটা কনফারেন্সে ক্যালিফোর্নিয়ায় আসছেন। কনফারেন্স স্থান ডিজনিল্যান্ডের কাছে। আমি বললাম, 'সে তো আমার বাসার একদম কাছে। হোটেল নেয়ার  দরকার নেই, আমাদের বাসায়ই থাকতে পারবেন।' 
- না আমি হোটেল বুক করে ফেলেছি। তাছাড়া কনফারেন্সের ভেনুতে থাকলে সুবিধা হয় আসা যাওয়ায়। বাসা থেকে বাসে বা ট্রেনে করে আসলে হয়তো দেরি হবে। 
আমি মনে মনে ভাবছি বাস বা ট্রেনে করে এই শহরে যাওয়া আসার সুবিধা নেই। পাবলিক ট্রান্সপোর্টেশনের অত্যন্ত বাজে অবস্থা এখানে। বললাম, 'আমাদের বাসায় থকলে আমরা কেউ দিয়ে আসব বা উবার নিয়ে যেতে পারবেন।'  
- না হোটেলেই থাকব। তুমি একটু ঘুরিয়ে দেখানোর ব্যবস্থা করো। আমি এবার কলারাডো নদীটা দেখতে চাই।
- ঠিক আছে কোথায় কোথায় যেতে চান জানান। 

সাধারণত কোথাও গেলে নাফি (আমার বড় ছেলে) গাড়ি চালিয়ে নিয়ে যায় আমরা ঘুরে বেড়াই। এবার নাফির এক বন্ধু তার বউ-বাচ্চা নিয়ে বেড়াতে আসবে ফ্লোরিডা থেকে বুজি যখন আসবেন ঠিক তখনই। ওদের টিকিট কাটা হয়ে গেছে। এদিকে বুজি কনফারেন্সের আগের কয়েকদিন বেড়ানোর জন্য রেখেছেন, পরে তাঁর অনেক ব্যস্ততা। 
নাফি বলল, 'তুমি খালাকে নিয়ে যাও, গাড়ি চালিয়ে সব কিছু ঘুরিয়ে দেখিয়ে আনো।'  
- ঠিক আছে। 
ঠিক আছে তো বললাম কিন্তু গাড়ি চালানোতে আমার যে দক্ষতা তার উপরে আবার নিজেরই ভরসা নেই। সেটা আমার ছেলেও জানে। তাই পরে আবার বলল, 'না ঠিক আছে, তুমি ওসব পাহাড়ি জায়গায় গাড়ি চালাতে পারবা না। তুমি ট্যুর কিনে নাও।'  

আমার বোনের পাঠানো জায়গাগুলোর নাম দেখে ট্যুর খুঁজতে লাগলাম। পেলাম অনেক ট্যুর অপারেটরের নাম। বুজির সাথে সার্বক্ষণিক যোগাযোগ রেখে প্রথমে ট্যুরগুলো বুক করলাম। পরে নাফি আর আমি বসে হোটেল আর বিমানের টিকেট কাটলাম। সব সময় ভয় পাচ্ছিলাম পাছে না আবার এমন হয় যে হোটেল বুক করলাম আগের দিনের জন্য আর বিমানের টিকেট বুক করলাম পরের দিনের বা ট্যুর কিনলাম অন্য আর এক দিনের। 

ট্যুরগুলো সাধারণত সকালে শুরু করে সারাদিন চলে। তাই ১৯ তারিখের ট্যুর ধরার জন্য ১৮   তারিখ সন্ধ্যা ৬:২০ এর ইউনাইটেড এয়ারলাইন্সের ফ্লাইটে লস এঞ্জেলেস থেকে ডেনভার রওয়ানা হলাম। আমি সব সময় ছোট একটা ট্রলি ব্যাগ, ল্যাপটপ আর কিছু জিনিস একটা ব্যাকপ্যাকে এবং একটা পার্স নেই। এতে আমেরিকার কোন এয়ারলাইনসে কখনো বাধা পাইনি। কিন্তু আজ আটকালো, মেয়েটা বলল যে কোন দুইটা আইটেম নেয়া যাবে, সে পার্সটা ট্রলিব্যাগে ঢুকানোর পরামর্শ দিলো। আমরা পাশে সরে গিয়ে কিছু জিনিস এদিক ওদিক করে পার্স ব্যাগে ঢুকিয়ে মেয়েটার কাছে এলাম। সে হাসিমুখে আমাদের সার্ভিস দিয়ে বলল, ‘এনজয় ইয়োর ফ্লাইট।’
আমি বললাম, ‘ইউ মেইজ মি নার্ভাস।’ 
মেয়েটা হেসে বলল, ‘সরি।’

এর আগে আর একবার এমন হয়েছিল। ২০০৬ সালে ঢাকা থেকে হিথরো হয়ে ম্যানচেস্টার যাচ্ছিলাম। আমার তিনখানা হ্যান্ড লাগেজ নিয়ে আপত্তি করলে আমি বললাম, ‘ঢাকা এয়ারপোর্ট তো আনতে দিলো তোমরা আটকাচ্ছো কেন?’
- ম্যাম এটা ঢাকা নয়, ঢাকার আইন এখানে অচল। 

নয় এগারোর পরে ওটা ছিল আমার প্রথম বিদেশ সফর। তখনই প্রথম দেখলাম জুতা-মোজা, গয়নাগাটি খুলিয়ে কড়া সিকিউরিটি চেক করা হয়। লম্বা লাইনে সিকিউরিটি চেকে অনেক সময় চলে গেছে, পরের ফ্লাইট মিস হওয়ার সম্ভাবনা।
আমি বললাম, ‘একটা ল্যাপটপের ব্যাগ নিতে দেবে না?
- না, ল্যাপটপ বের করে হাতে নিয়ে যেতে হবে। 
কি আর করা ল্যাপটপ বের করে ওই ব্যাগ এবং তার জিনিসপত্র ট্রলি ব্যাগ ও পার্সে নিলাম। এসব করতে করতে ঠিকই ফ্লাইট মিস হয়ে গেল। ঘণ্টাখানেক পরের ফ্লাইটে গিয়েছিলাম ম্যানচেস্টার।   

লসএঞ্জেলেস থেকে ডেনভারের আড়াই ঘণ্টার জার্নি দেখতে দেখতেই শেষ হলো। আগেই একজনের কাছ থেকে জেনেছিলাম যে ডেনভার ইন্টারন্যাশনাল এয়ারপোর্ট খুব সুন্দর। আসলেই তাই, বেশ বড় ঝকঝকে সুন্দর এয়ারপোর্ট। কিন্তু ভিড় লস এঞ্জেলেস ইন্টারন্যাশনাল এয়ারপোর্টের চেয়ে কম।  এয়ারপোর্ট থেকে বের হয়ে আমি উবার ডাকলাম।
 
আমি ব্যাগপ্যাকে একটা ফাইলে সবগুলো এয়ার টিকেট, হোটেল রিজার্ভেশন আর ট্যুরের কনফার্মেশন ইমেইল প্রিন্ট করে তারিখ অনুযায়ী সাজিয়ে নিয়েছি। সবগুলো আমার ইমেইলে থাকলেও আমি কোন রিস্ক নেইনি। দেখা গেল দরকারের সময় হাজারো ইমেইলের ভিরে আসলটা খুঁজে পাচ্ছি না, বা মোবাইলের চার্জ ফুরিয়ে গেছে।

আমরা তিনজনই দেশ বিদেশে অনেক ঘুরেছি, দলেবলে বা একা। তাই কোন ভয় বা অস্বস্তি লাগেনি। একটু পরে উবার চলে এলো আমরা নিরাপদে ডেনভার ডাবল ট্রি বাই হিল্টন হোটেলে চেক ইন করে খেয়ে ঘুম দিলাম। সুন্দর হোটেল এবং আরামদায়ক থাকার ব্যবস্থা। সকাল নয়টায় ট্যুর বাস আমাদের পিক আপ করবে ডেনভার ইউনিয়ন স্টেশন থেকে। 

চলবে"
"শেষ বয়সে এসে বুঝলাম মন আর শরীরের সুস্থতার উপরে আর কিছু নেই।সবাই সুস্থ ও নিরাপদে থাকুন।"
"- গিন্নি ছাতাটা দাও, বাজার থেকে ঘুরে আসি।
- বাইরে মেঘ, বৃষ্টি কিচ্ছু নাই। ছাতা দিয়ে কী হবে? 
- না, ওটা সঙ্গে রাখি। তুমি একটু বেখেয়াল হলে মানুষ ওটা তুলে নিয়ে রেঁধে খেয়ে ফেলব। ব্যাংয়ের ছাতা নাকি প্রোটিনযুক্ত সুস্বাদু খাবার।

পিচ্চি গল্প: ব্যাংয়ের ছাতা।"
""
"সাধু সাবধান 

অনেক আগে ছিল ঠ্যাঙাড়ে বা ডাকাত আর ঠগী বা ঠগবাজদের রাজত্ব। বিভূতিভূষণের পথের পাঁচালীতে বিস্তারিত বর্ণনা আছে কী করে সেই সময় ঠ্যাঙাড়েরা পথের পাশে দাঁড়িয়ে থাকত আর নিরীহ পথচারীদের হত্যা করে সব কিছু কেড়ে নিয়ে ঠাকুরঝি পুকুরে লাশ ফেলে দিত। একই লেখকের ইছামতী উপন্যাসে হলা পেকে নামে এক ডাকাতের নিজের মুখেই ডাকাতির বিস্তারিত বর্ণনা দেয়া আছে।
 
আমাদের ছেলেবেলায় অনেক ডাকাতের গল্প শুনতাম, তারা নাকি চিঠি লিখে ডাকাতি করতে আসত। অনেক সময় লঞ্চ বা ট্রেন বা বাসেও ডাকাতি করত। 

একসময় ঢাকা শহরে প্রচুর ছিনতাই হতো। এরপরে তার সাথে যোগ হলো মলম পার্টি। যুগের সাথে তাল মিলিয়ে অপরাধীদের অপরাধ প্রবণতা বেড়েছে এবং এখন তারা অনেক আধুনিক। 

আগে চোর, ডাকাত বা ছিনতাইকারীদের ধরা পড়ার আশঙ্কা ছিল। ধরা পড়লে গণপিটুনি খেয়ে মারা যাওয়ার ঘটনাও ঘটেছে। এখন টেকনোলজি উন্নত হওয়ার ফলে ঠকবাজরা এসি রুমে কম্পিউটারের সামনে বসে ইন্টারনেট ব্যবহার করে মানুষকে ঠকায়। ধরা পড়ার রিস্ক কম, মার খাওয়ার সম্ভাবনা নাই। 

ইন্টারনেটের প্রথম জমানায় যখন শুধু ইমেইল ছিল, তখন এক এর পরে ৬-৭ টা শুন্য দিয়ে লিখতো তুমি এত ডলার জিতেছো এই ইমেইলের উত্তরে তোমার নাম ঠিকানা সব দাও তোমার কাছে টাকা পাঠানো হবে। তারপরে শুরু হতো টাকা চাওয়া। আমার পরিচিত একজন এরকম ইমেইল পেয়ে প্রথমে টাকা দেওয়ার পরে দ্বিতীয় বার আবার টাকা চায়। তখন  তাঁর সন্দেহ হওয়ায় আর টাকা দেননি।  এরকম ইমেইল মনে হয় কমবেশি সবাই পেয়েছেন। আর এক ধরনের ইমেইল আসতো পরিচিত কারোর ইমেইল হ্যাক করে ইমেইল পাঠাতো আমি ইংল্যান্ডে এসে বিপদে পড়েছি তাড়াতাড়ি আমাকে এক হাজার পাউন্ড পাঠাও।  এ ধরনের কাজগুলো নাইজেরিয়ার লোকেরা করতো বলে শুনেছি।

একদিন আমার ল্যাপটপে নোটিফিকেশন এলো এই বলে যে আমি বেআইনি কাজ করেছি, এখনই ৩০০ ডলার পাঠাতে হবে নিকটস্থ ওয়েস্টার্ন ইউনিয়ন মানি ট্রান্সফারে গিয়ে। আমার ল্যাপটপ একদম হাং করে ফেলেছে আমি কিছুই করতে পারছি না। আমি বেশ নার্ভাস হয়ে গিয়ে ল্যাপটপের ঢাকনা বন্ধ করে বসে থাকলাম। আমার ছেলে আর স্বামী বাসায় এলে ল্যাপটপ নিয়ে গেলাম এক দোকানে। দোকানি বলল, এসব ক্ষেত্রে ইন্টারনেট ডিসকানেক্ট করলেই ওসব ঝামেলা চলে যায়।  আমার চেনা এক ছেলে এই চক্করে পড়ে ৩০০ ডলার দিয়ে এসেছে।

কিছুদিন আগে কাস্ট আয়রনের হাড়ির সেট মাত্র ৩৯.৯৯ ডলারে পাওয়া যাচ্ছে দেখে অনলাইনে অর্ডার করলাম। ওই সেটের রেগুলার দাম ২০০ ডলারের উপরে। জিনিস আর আসে না দেখে ক্রেডিট কার্ডের ওখানে ফোন করলাম। তারা টাকা উদ্ধার করে এনেছে, অনেক সময়ই টাকা ফেরত পাওয়া যায় না।   

এমন অনেক প্রতারণার ঘটনা আমরা সব সময় শুনি, তারপরেও কেমন করে যেন ওদের খপ্পরে পড়ি। এমন না যে বোকা, সহজ সরল বা লেখাপড়া না জানা লোকেরাই এদের শিকার। অনেক শিক্ষিত বুদ্ধিমান লোককেও এরা বোকা বানায়। আমার নামে একজন ফেইসবুকে ফেইক একাউন্ট খুলেছে। আমি সবাইকে সতর্ক করে দিয়েছি। এসব ক্ষেত্রে তারা মেসেঞ্জারে ফোন দিয়ে বলবে যে আমি ভয়াবহ বিপদে পড়েছি এবং এখনই আমাকে কিছু টাকা বিকাশ করতে হবে। বিকাশ করার আগে একটু চিন্তা করেন, অন্য কারো কাছ থেকে খবর নেয়ার চেষ্টা করেন খবরটা সত্যি কি না।  

অপরিচিত নাম্বার থেকে কোন লিঙ্কসহ টেক্সট এলে সোজা ডিলিট করে দেবেন, ইমেইল ও তাই। মেসেঞ্জারে অচেনা লোক মেসেজ পাঠালে সঙ্গে সঙ্গে ব্লক করে দেবেন। ফোনে কাউকে কোন পিন নাম্বার বা গুরুত্বপূর্ণ নাম্বার দেবেন না। ব্যাংক থেকে ফোন করলে, নিজে ব্যাংকে চলে যান বা ফোন করেন। কিছুদিন আগে আমেরিকান এক মহিলার ব্যাংক থেকে ফোন করার কথা বলে তার একাউন্টে থাকা ১,৬০,০০০ ডলার তুলে নিয়েছে ইন্ডিয়ান হ্যাকাররা। ব্যাংক কোন দায়িত্ব নেবে না, মহিলা ১২ বছর ধরে এই টাকা জমিয়েছিল। 

এখন চোরারা আর্টিফিসিয়াল ইন্টেলিজেন্স ব্যবহার করে, মানুষের কণ্ঠস্বর পর্যন্ত নকল করে ধোকা দেয়। কয়েকদিন আগে আমেরিকার সংসদে এসে একজন নারী আইন প্রণেতাদের কাছে আর্টিফিসিয়াল ইন্টেলিজেন্স ব্যবহারের বিষয়ে কঠোর আইন করার দাবি জানান। তিনি একটি ফোন পান তার মেয়ের কাছে থেকে, মেয়ে হেঁচকি তুলে কাঁদছে আর বলছে, 'মা, আমাকে কিডন্যাপ করেছে, তুমি এক মিলিয়ন ডলার নিয়ে এসে আমাকে নিয়ে যাও।' 

অথচ সেই মুহূর্তে ওই মেয়ে কোথাও স্কি করছিল। মেয়েটা চাকরির জন্য অনলাইনে ইন্টারভিউ দিয়েছিল, সেখান থেকে তার ভয়েস নকল করেছে নাইজেরিয়ার বাটপাররা।

আপনার স্বামী বা স্ত্রী এসে টাকা চাইলে চিমটি কেটে নিশ্চিত হয়ে নেন যে তিনি নকল না। ভাবছেন এই বুদ্ধি আমার উপরে প্রয়োগ করলে কি হবে? কিছু হবে না, কারণ আমরা সবাই যার যার ক্রেডিট কার্ড ব্যবহার করি। অতএব আমি বিপদমুক্ত। 

শুভরাত্রি।"
"ফেসবুকীয় মুলা
 
মেটা তথা ফেসবুকের মুলা আমার নাকের সামনে বহুদিন ধরেই ঝুলছে। প্রথমদিকে মাধুরী দীক্ষিত আর বিড়ালের রিল দেখতে দেখতে নিজে রিল বানাতে শুরু করলাম। রিল বানানো পোস্ট লেখার চেয়ে সহজ, ভিডিওর সাথে গান জুড়ে দিলেই হয়ে গেল। তবে রিল থেকে টাকা আয় করতে হলে অনেক ভিউ হতে হয় যেটা আমার কখনো হয়নি। একদিন মেটা আমাকে বলল প্রফেশনাল মোড চালু করতে, করলাম। দেখি তারা আমাকে পদবী দিয়েছে ডিজিটাল ক্রিয়েটর। আমি হতে চাইলাম লেখক হয়ে গেলাম ডিজিটাল ক্রিয়েটর! 
আমি মনে মনে গান গাই;
'লেখক হতে গিয়ে আমি ডিজিটাল ক্রিয়েটর হয়ে গেলাম।
তবু একটা কিছু হয়েছি যে তাতেই আমি ধন্য হলাম।' 

যাকগে সেই স্কুলে যখন মেরি কুরির নাম শুনেছিলাম, তখন আমি মেরি কুরি হতে চেয়েছিলাম, যিনি কি না পৃথিবীর একমাত্র মানুষ বিজ্ঞানের দুইটি শাখা রসায়ন ও পদার্থ বিজ্ঞানে নোবেল পুরস্কার পেয়েছিলেন। মেধায় ধার না থাকায় সে আশা বাদ দিয়ে মাদার তেরেসা হতে চাইলাম, ত্যাগ করার মতো ডেডিকেশন ছিল না বলে সে গুঁড়েও বালি। তবে ওসব না হতে পারলেও আমি জেসমিন ম্যাডাম হলাম, লোকে আদাব ছালাম দেয়, মন্দ নয়! 

এদিকে পাশ করে চিফ ইঞ্জিনিয়ার হওয়ার দৃঢ় প্রত্যয় নিয়ে খুলনা নিউজপ্রিন্ট মিলে চাকরি শুরু করলাম।  সচিব হওয়ার উচ্চাকাঙ্ক্ষা নিয়ে সেই চাকরি ছেড়ে বিসিএস প্রশাসন ক্যাডারে জয়েন করলাম। সচিব হওয়ার ইঁদুর দৌড়ে দুই ধাপ এগিয়ে স্বপ্নের দেশের হাতছানিতে চলে এলাম আমেরিকায়। শিশু বয়সে আব্বাকে খুব সুন্দর করে পড়াতে দেখে মাঝে মাঝে শিক্ষক হতে চাইতাম, এখন তাই হয়েছি, তবে শিশুদের না বড়দের পড়াই। এখন ভাবি আমার আব্বা কি পরিশ্রমটাই না করেছেন আমাদের পড়াতে গিয়ে! 

যাকগে এবার মেটার মুলাতে ফিরে আসি। প্রফেশনাল মোড চালু করার সময় ব্যাংক একাউন্ট নাম্বারসহ নানা তথ্য নিলো, ভাবলাম এবার একাউন্টে ডলার ঢুকবে রাশি রাশি। কিসের কি! দেখি আমার সব পোস্টে পাঠকদের বলে জেসমিনকে স্টার দাও। আমি ভাবলাম জীবনে তো স্টার পেলাম না, কোনমতে দুইটা ফার্স্ট ডিভিশন পেয়েছি, স্টার পেলে মন্দ হয় না। পরে একটু রিসার্চ করে দেখি ও মা রে মা, মেটা আমার হাতে পুরানো আমলের কলাই করা টিনের ফুটা থালা ধরিয়ে দাঁড় করিয়ে দিয়েছে। আমার ফ্যান, ফলোয়ার, আত্মীয় বন্ধুদের স্টার কিনে সেই থালায় দিতে হবে। স্টারগুলো ১ ডলার থেকে শুরু করে উপরের দিকে আরো কিছু মূল্যমানের আছে।  

প্রায় বছরখানের ডিজিটাল ক্রিয়েটর থাকার পরে মেটা আমাকে বলল পারফরম্যান্স বোনাস প্রোগ্রামে জয়েন করতে। এটাতে মেটা যাদের দাওয়াত দিবে কেবলমাত্র তারাই যুক্ত হতে পারবে এবং মাত্র ৩% লোক এই দাওয়াত পাবে। আমি কোন যোগ্যতায় দাওয়াত পেলাম জানি না। ও তারা আবার আমার পদোন্নতি দিয়ে পদবী পরিবর্তন করেছে, নতুন পদবি-রাইজিং ক্রিয়েটর-ডিজিটাল ক্রিয়েটর। কানা  ছেলের নাম পদ্মলোচন! 

এবার তারা বলছে সেপ্টেম্বরের ৮ থেকে অক্টোবরের ৮ তারিখের মধ্যে আমার ৩০,০০০ ডলার আয় করার সুযোগ আছে। পোস্টের রিচ, রিয়াকশন, কমেন্ট ও শেয়ারের উপরে ভিত্তি করে এ বোনাস দেয়া হবে। 

আট তারিখ থেকে এ পর্যন্ত মোট তিনটা পোস্টকে তারা গোনায় ধরেছে তার মধ্যে একটা পোস্টে আমি ৭৪ সেন্ট আয় করেছি। তাতেই আমি মহা খুশি। কমপক্ষে ২৫ ডলার না হলে টাকা ক্যাশ করা যাবে না। এই হারে আয় করলে ২৫ ডলার আয় করতেই মামু হাল ছেড়ে দেবে!  

(মামু হাল ছেড়ে দেয়াটা আমাদের ওদিকে মানে দক্ষিণ অঞ্চলে শুনিনি। এটা শিখেছি আমার কত্তার কাছ থেকে, মানে আশা ছেড়ে দেয়া।)"
"আষাঢ়ে গল্প

আষাঢ় মাস, ঝমঝম করে বৃষ্টি হয়ে মাঠ-ঘাট, পথ-প্রান্তর সব ভিজে যাচ্ছে দেখে ব্যাংদের লাফালাফি আর ডাকাডাকির বিরাম নেই। কিন্তু তিন দিন একটানা বৃষ্টি হওয়ার পরেও আকাশের কান্না যেন আর থামতেই চায় না। ব্যাংদের বসত বাড়িতে এক হাঁটু পানি জমে গেছে। ভিজতে ভিজতে ওদের ঠাণ্ডা লেগে যাওয়ার উপক্রম হয়েছে। তখন এক ব্যাং দম্পতি তাদের একমাত্র ছেলে তিড়িংকে নিয়ে আশ্রয় নিলো একটা মান কচু গাছের তলায় একটু উঁচু জায়গায়।

তিড়িং ব্যাং দম্পতির অতি আদরের ছেলে। এক সঙ্গে অনেকগুলো ব্যাংগাচির মধ্যে একমাত্র তিড়িংই বেঁচে আছে। মানুষের ব্যবহার করা কীটনাশকের কারণে ব্যাং এবং তাদের খাদ্য পোকামাকড় উভয়েরই বেঁচে থাকা দায়। তিড়িং ছোট থাকতে খুব তিড়িংবিড়িং করে লাফাত বলে ওর বাবা ওর নাম রেখেছে তিড়িং এবং তার স্ত্রীর সাথে আলাপ করে ঠিক করে রেখেছে যে পরে যদি কোন ভাবে একটা মেয়ে বাচ্চা বাঁচে তবে তার নাম রাখবে বিড়িং। 

তিন দিন ধরে একটানা বৃষ্টিতে ভিজে ভিজে তিড়িং-এর কঠিন সর্দি লেগে গেল। সে নাক দিয়ে শ্বাস টানতে পারে না, মুখ হা করে শ্বাস টানে আর উহ আহ করে। ওর মুখ শুকিয়ে যাচ্ছে বলে ওর মা মুখে ফোঁটা  ফোঁটা  জল দিয়ে মুখ ভিজিয়ে দিচ্ছে। কষ্টে চক্ষুকোটর থেকে বেরিয়ে থাকা চোখ আরো বড় বড় করে তিড়িং মায়ের  দিকে তাকিয়ে থাকে। মা দেখে সেই চোখ থেক জল গড়িয়ে পড়ছে। ব্যাং মা বাবা ছেলের কষ্টে কাঁদতে থাকে। অথচ মানুষ কি নিষ্ঠুর তাঁদের ধারনা ব্যাংয়ের কোনদিন সর্দি হয় না, তাই তারা ব্যাঙ্গ করে বলে, 'ব্যাঙের সর্দি'। 

ছেলের কষ্ট সহ্য করতে না পেরে ব্যাং বাবা বলে, 'সেই আধুলিটা দাও তো ডাক্তারের কাছ থেকে একটু ঔষধ নিয়ে আসি। আর তিড়িং তো আমাদের মতো ঘাস-লতা-পাতা খেতে পারছে না। এদিকে পোকামাকড়, পিঁপড়ারা তো পানির তোড়ে ভেসেই গেলো। যারা বেঁচে আছে ওরা চলে গেছে কোন গাছের গর্তে বা মানুষের বাড়িতে। একটু আমিষ না পেলে তো ছেলেটা বাঁচবে না।'
শুনে ব্যাং গিন্নি কাঁদো কাঁদো কণ্ঠে বলল, 'ব্যাংয়ের আধুলি হচ্ছে আমাদের বংশের গৌরব এবং ট্র্যাডিশন। আমাদের পূর্ব পুরুষরা শত দুখ-কষ্ট, রোগশোকেও এটা নষ্ট করেনি। আজ সেটা খরচ করে ফেলবো?' 
- আজ এই মহা বিপদের দিনেও যদি আধুলিটা কাজে না আসে তবে ওটা থাকার দরকার কী? আমার ছেলে বেঁচে থাকলে এমন আধুলি অনেক কামাই করতে পারবে। 
আধুলিটা নিয়ে ব্যাং বাবা কোথাও হাঁটুজল, কোথাও কোমরজল আর কোথাও গলাজলে হেঁটে, কোথাও বড় করে লাফ দিয়ে আবার কোথাও গভীর জলে স্রোতের অনুকূলে বা প্রতিকুলে সাঁতার কেটে অবশেষে গিয়ে পৌঁছাল ব্যাং ডাক্তারের ডিসপেনসারিতে। 
ব্যাং বাবা হাঁপাতে হাঁপাতে, কাঁদতে কাঁদতে বলল, 'ডাক্তার সাহেব আমার ছেলে তিড়িংকে বাঁচান, তার খুব সর্দি লেগেছে।' 
ডাক্তার রোগীর অভাবে বসে বসে ঝিমাচ্ছিল। এতক্ষণ পরে একজন রোগীর কথা শুনে খুশি হলো, তবে রোগের নামটা শুনে একটু ঘাবড়ে গিয়ে বলল, 'ব্যাংয়ের সর্দি বড্ড জটিল অসুক, আধুলিটা লাগবে বাপু।' 
ব্যাং বাবা আধুলিটা ঝপাং করে ডাক্তারের সামনে ফেলে দিয়ে বলল, 'এই নিন, এটা নিয়ে আমার ছেলের অসুখ ভালো করে দেন। ওষুধের সাথে পথ্যও লাগবে কিন্তু।' 
ডাক্তার নাকের ড্রপ, কফ সিরাপ আর সাথে কিছু পোকা দিয়ে ব্যাং-কে বিদায় দিলো। 

চার দিন পরে ঝলমলে রোদ উঠেছে। তিড়িং তিড়িংবিড়িং করে লাফাচ্ছে আর একটা ফড়িং ধরার চেষ্টা করছে। ওর মা বলছে, 'সাবধানে লাফা তিড়িং, তোর শরীর এখনো ভালো করে সারেনি, পড়ে গিয়ে আবার হাত পা ভাঙ্গিস না।' 

আধুলিটার জন্য ব্যাং গিন্নির মাঝে মাঝে মন খারাপ হয়, আবার ভাবে যাকগে ছেলে বড় হয়ে কতো আধুলি কামই করে আনতে পারবে!  

(নোটঃ যারা জানেন না তাঁদের জন্য বলি, আট আনার কয়েনকে আধুলি বলে। আষাঢ়ে গল্প, ব্যাংয়ের সর্দি আর ব্যাংয়ের আধুলি বাগধারা।)             

আমার ভাগ্নি তার ৭/৮ মাসের মেয়ের জন্য বাংলা গল্পের বই খুঁজছে। ওর জন্যই এই লেখা।"
""
"শুভ সকাল। ফুলগুলো দ্রুত ঝরে যাচ্ছে।"
""
"একদিন সকালে বাসার সামনের শপিং মলে গিয়ে দেখি পাম ট্রি গুলোকে কেটে ছেটে সুন্দরী করা হচ্ছে। তলায় সরানোর অপেক্ষায় পড়ে আছে ডালপালা আর ফল। এ গাছগুলো কি সেই জাতের পাম গাছ যা থেকে মালয়েশিয়ায় পাম তেল তৈরি হয়? ফলগুলো খেজুরের মতোই। ক্যালিফোর্নিয়ার খেজুর বিখ্যাত, বাগান দেখেছি পথে যেতে যেতে, এগুলো কি সেই খেজুরের গাছ? এখানে যদিও লাগানো হয়েছে সুন্দর লাগার জন্য।"
"বাসার কাছের একটা স্কুলের পাশের ফুটপাথে লাইন ধরে গাছে ফুটে আছে লাল রংয়ের ফুল। #flowerlovers FLOWERS"
"বিড়ালের গাছে চড়া কখনো দেখিনি। গাসকে দেখি কিচেন কাউন্টারের সবচেয়ে উপরের তাকে উঠে নামতে না পেরে মিঁয়াও করে। তখন তাকে উদ্ধার করতে হয়। 

আজ হাঁটতে গিয়ে দেখলাম আমার সামনেই একজন উঠে গেলেন গাছে। ক্যামেরা রেডি না থাকায় তুলতে পারলাম না। এবার তার নামার অপেক্ষায় ক্যামেরা চালু করে দিয়ে নামতে বললাম অমনি নেমে এলেন। 

তারপরে আমাকে খুশি করার জন্য একটু ডিগবাজি খেলেন। খুশি হয়ে হাঁটা শেষ করে বাসায় এসে দেখি তিনি আমাদের বাসার সামনে বসে আছেন।"
"এটা পড়ে আমি হাসতে হাসতে শেষ।"
"একটু পরিষ্কার হয়ে নিচ্ছি।"
"হাওয়াই সফরের স্মৃতি।"
"আজকের সকালটা শুরু হয়েছে একটা সারপ্রাইজ দিয়ে। 

এবার  রোজার বেশিরভাগ দিন মসজিদে ইফতার করেছি। সে রকম ইফতারের সময় একদিন এক মসজিদে পরিচয় হলো রিফাত নামের হাসিখুশি সুন্দর একটি ছোট মেয়ের সাথে। মেয়েটা ছোট হলেও একটু পরেই সে জানাল যে সে বিবাহিতা। এর পরে ওর সাথে প্রায়ই দেখা হয় মসজিদে। রিফাত আর ওর স্বামী নিলয় আমেদের বাসায় দুইদিন এসেছিল দাওয়াতে। রিফাত দুইটা গেট টুগেদারের আয়োজন করেছিলো আমাদের মসজিদের সবাইকে নিয়ে, নানা কারণে আমাদের যাওয়া হয়নি। এর মাঝে একদিন রিফাত মেসেজ করে বলল, 'আন্টি, আপনার জন্য একটা সারপ্রাইজ আছে। আমি আপনাকে একটা গিফট দিতে চাই, আমি আপনাকে যতটুকু চিনেছি মনে হয় গিফটটা আপনার পছন্দ হবে।' 
আমি জানতে চাইলাম, 'কি?' 
- সেটা বলে দিলে তো আর সারপ্রাইজ থাকবে না। 
আমি ভাবলাম ঠিকই তো বলে দিলে আর কি সারপ্রাইজ থাকবে?

কিছুদিন পরে টেক্সট করে বলল, 'আন্টি আপনার জন্য একটা জেসমিন ফুলের চারা কিনেছি। আপনার নামে ফুলের নাম এটা আপনার পছন্দ হবে।আমি আমার জন্যও একটা কিনেছি।'
ভাবলাম, 'আহা! ছোট মানুষ সারপ্রাইজটা বলেই দিলো।'   
আর একদিন টেক্সট করে বলল, 'আন্টি, আপনি কবে বাসায় থাকবেন ফোন করে বললে আমি আপনাকে ফুল গাছটা দিয়ে আসব।' 
গত উইক এন্ডে ভাবলাম ওদের আসতে বলি। আবার ভাবলাম ভালো কিছু রান্নার আয়োজন হলে ওদের আসতে বলব, জামাই আছে সাথে।

এইসব ভাবাভাবির মধ্যে আজ সকালে নামাজ পরে নাস্তা খেতে নিচে গিয়ে দেখি জেসমিন (বেলি) ফুল টবে আধা ফোটা হয়ে হাসছে আর আমাকে বলছে, 'সুপ্রভাত! কেমন আছ মিতা?' 

বুঝলাম রিফাতের দেয়া উপহার এসেছে। সারপ্রাইজড তো হলাম, কিন্তু কখন কিভাবে ফুলের টব এসে আমার কিচেন কাউন্টার আলো করে বসে আছে বুঝতে পারলাম না। 

অনেক ধন্যবাদ এবং দোয়া রইলো রিফাত এবং নিলয় তোমাদের জন্য। যখনই এ গাছে পানি দেব, ফুলের ঘ্রাণ নেব তখনই তোমাদের মনে পড়বে।"
""
"গত বছরের রিল।"
"শুভ সকাল।"
""
""
"কোন জাতের তুলা জানি না। হাঁটতে গিয়ে তুলা উড়ে যেতে দেখেছি এই গাছ থেকে। এখন নতুন সবুজ কচিপাতায় তরুনী সেজেছে। এসেছে গোলাপী রংয়ের ফুল। #flowerslovers"
"My bougainvillea April 23, 2022. #flowerslovers"
""
""
"সাবধান! সারাদিন মোবাইল গুতাইলে আপনাদের মোগলাই পরোটাও কিন্তু আমারটার মতো হবে।"
"লেখার মুডে আছি। কি যে লিখি! ভ্রমন কাহিনী হলে কেমন হয়?"
"আজ অফিস এলাকার ফুলের মেলায়। #ফাগুনের_ফুল_যায়_ঝরিয়া #flowerlovers"
""
"গাসের কায় কারবার।"
"ঝড়ের প্রস্তুতি কোন কাজে লাগেনি, কারেন্টই যায়নি। একটা ডালও ভাঙ্গেনি, শুধু পার্কে একটা গাছের বাকল সব পড়ে গেছে। #hurricane"
"এসে গেছে আমার নতুন বই 'আমার বান্ধবী রেশমা'। বইটি পড়তে পারবেন বইটই অ্যাপ থেকে নিচের লিংকে গিয়ে। 
পড়ুন ই-বই ""আমার বান্ধবী রেশমা""। বই কিনুন, বই পড়ুন, প্রিয়জনকে বই উপহার দিন। বই হোক আপনার প্রতিদিনের সাথী। 
 
বই থেকে কিছু অংশ 
আমার বান্ধবী রেশমার যাকে বলে 'Love at first sight' হয়ে গেছে আমার মামার সাথে। রেশমার প্রেম রোগ আছে, সে ঘন ঘন প্রেমে পড়ে। কথা নাই বার্তা নাই, সে ঝপ করে আমার মামার প্রেমে পড়ে গেল! আপনারা হয়তো ভাবছেন অসুবিধা কি, বান্ধবীর মামার সাথে প্রেম তো হতেই পারে। জী তা অবশ্য পারে, তবে এখানে সামান্য একটু ঝামেলা আছে। আমার মামা বিবাহিত এবং এক সন্তানের জনক। সপ্তাহ খানেক আগে আমার মামাত ভাই শিপনের পাঁচ বছরের জন্মদিনের অনুষ্ঠানে রেশমাকে নিয়ে গিয়েছিলাম। তারপর থেকেই দেখি মোবাইল ফোনে শুধু ফিসফিস করে কথা বলে। আমি বেশি পাত্তা দেইনি। ঘুণাক্ষরেও বুঝতে পারিনি আমার মামার সাথে এই চক্কর চলছে। এমনিতেই ও সব সময়ই কারো না কারো সাথে প্রেম করছে, আমি ভেবেছি সে রকমই কারো সাথে কথা বলছে। 
আজ সন্ধ্যায় মামি ফোন করে কান্নাজড়িত কন্ঠে জানতে চাইল,
- বলতো, তোর আক্কেলটা কি? তুই জানিস তোর বান্ধবীর স্বভাব চরিত্র ভালো না। ওকে কেন আমাদের বাসায় নিয়ে এলি?
- মামি ওকে তোমাদের বাসায় নিয়ে গেছি তাতে সমস্যাটা হয়েছে কী? আমি তো তোমাকে আগেই বলেছি যে ওর প্রেম রোগ আছে। কিন্তু তোমার ছেলে শিপন তো মোটে পাঁচ বছরের, অত ছোট ছেলের সাথে মনে হয় ও প্রেম করবে না। 
মামি হিস  হিস করে উঠলো, জোরে জোরে নাক টেনে ফোঁপাতে ফোঁপাতে বলতে লাগল, 'ফাজলামি বাদ দে, ও শিপন না, শিপনের বাপের সাথে প্রেম করছে।' 

আমার মাথায় আকাশ ভেঙ্গে পড়ার জোগাড়। লে হালুয়া, এ প্রেমকুমারী দেখি আমার ঘরের ভিতরে 'সুচ হয়ে ঢুকে ফাল হয়ে বের হওয়া'-এর মতো বান্ধবী হয়ে ঢুকে মামি হওয়ার পাঁয়তারা করছে। শঙ্কিত হয়ে বললাম, 'তুমি কি শিওর? তুমি জানলে কেমন করে?' 

বইটি পড়তে পড়তে পাঠক মুচকি হাসবেন, আবার বিরক্তিতে  ভ্রু কুঁচকে ভাববেন, ‘যা, এমন হয় না কি’? কিন্তু সবার শেষে চোখ ভিজে উঠবে, কারো কারো হয়তো দুচোখের কোন বেয়ে গড়িয়ে পড়বে দুফোঁটা অশ্রু।

https://l.facebook.com/l.php?u=https%3A%2F%2Flink.boitoi.com.bd%2F56zz%3Ffbclid%3DIwAR0sVeDffT7C17UgJtFUn1b-b5bQH3yVrSyJ_ujHut___l9csWJFZ6mNDd4&h=AT2pNkaxmJ5o3R9HRhN7YSBL8qqlJCCCtZ9F7uhPCCWTwkxytSb1JHCht2NEv4ClO5cYM33435w-JRiRp3tnnjKhQrOviwQlw544F98bM5gMY07UDFtJYWZUthXtSqlolqKA_tGK"
"গত বছর গিয়েছিলাম।"
"গত বছরটা ছিল ভ্রমণের। জানুয়ারি মাসে হাওয়াইয়ের হনলুলু, জুলাই মাসে  ওয়াশিংটন আর ওরেগণ রাজ্য এবং অক্টোবরে গেছি কলোরাডো, অ্যারিজোনা আর লাস ভেগাস। অনেক ফটো তুলেছি ভিডিয়ো করেছি। সময়ের অভাবে গুছিয়ে লেখা হয়ে উঠেনি। হাওয়াই থেকে এসে কিছু লিখেছিলাম। 

সেই ভ্রমণের একটা অংশে ছিল পার্ল হারবার ভ্রমণ। এই লেখাটা পেন্সিল ম্যাগাজিনের ষষ্ঠ বর্ষপূর্তি সংখ্যায় ছাপা হয়েছিল।  

পার্ল হারবার ভ্রমণ (জানুয়ারী ২২, ২০২২) 
একটু ইতিহাস 
অনেক আগে থেকেই হাওয়াই দ্বীপপুঞ্জ স্বাধীন ছিলো এবং সেখানে রাজতন্ত্র চালু ছিল। এখানকার আদিবাসীরা পলিনেশিয়া (নিউজিল্যান্ডসহ প্রশান্ত মহাসাগরীয় দ্বীপগুলো) থেকে এসেছে বলে ধারনা করা হয়। পরবর্তীতে আখ চাষের প্রয়োজনে জাপান, কোরিয়া এবং চীন থেকে লোক আনা হয়। ইউরোপিয়ানদের মধ্যে ক্যাপ্টেন কুক (যিনি অস্ট্রেলিয়া মহাদেশ আবিষ্কার করেছেন) প্রথম এ দ্বীপে পা রাখেন। পরে আমেরিকা থেকে লোকজন এসে হাওয়াইয়ে স্থায়ী হয়েছে। হাওয়াইয়ের  বর্তমান জনসংখ্যা ১৪ লক্ষ, মাত্র ৫০০ আদিবাসী আছেন (পিওর ব্লাড)। 

১৮৯৩ সালের জানুয়ারী মাসে আখচাষীরা আর মিশনারিরা আমেরিকার সাহায্য নিয়ে তখনকার রানী লিলিউয়কালানি (Lili'uokalani)-কে উচ্ছেদ করেন এক ক্যু এর মাধ্যমে। আমেরিকান পিতামাতার ঘরে জন্ম নেয়া স্ট্যানফোর্ড বি ডোলে (Sanford B. Dole) এই ক্যু-এর নেতৃত্ব দেন। হাওয়াই প্রজাতন্ত্র হিসাবে ১৮৯৩-১৮৯৭ সাল পর্যন্ত স্বাধীন ছিল। ১৮৯৮ সালে হাওয়াইকে আমেরিকার টেরিটরি হিসাবে নেয়া হয় (মোদ্দাকথা আমেরিকা হাওয়াই দখল করে নেয়)। পরে ১৯৫৯ সালে এর অবস্থানের গুরুত্ব বিবেচনা করে একে ৫০তম রাজ্য হিসাবে আমেরিকার অন্তর্ভুক্ত করা হয়। আয়তনে হাওয়াই আমেরিকার পঞ্চাশটি রাজ্যের মধ্যে চতুর্থ ক্ষুদ্রতম রাজ্য।   

ইতিহাস যারা লেখেন তাঁরা তাঁদের পক্ষেই সাফাই গান। যেমন এখন যদি রাশিয়া ইউক্রেন দখল করে নিতে পারে, তাহলে রাশিয়া বলবে আমরা আমাদের হারানো জমি পুনরদ্ধার করলাম আর ইউক্রেন বলবে আমাদের স্বাধীনতার সূর্য অস্ত গেলো। 

দ্বিতীয় বিশ্বযুদ্ধ চলাকালীন ১৯৪১ সালের ৭ ডিসেম্বর সকালে জাপান হাওয়াই দ্বীপপুঞ্জের হনলুলু দ্বীপের পার্ল হারবারে  অবস্থিত মার্কিন নৌ-বহরের উপরে আক্রমণ চালায়। আমেরিকার ইতিহাস বইয়ে লেখা আছে দ্বিতীয় বিশ্বযুদ্ধের সময় আমেরিকা জাপান কর্তৃক পার্ল হারবার আক্রমণের আগ পর্যন্ত নিরপেক্ষ ছিল। কিন্তু সে যে তার ইউরোপীয় মিত্রদের অস্ত্র দিয়ে যুদ্ধের আগুনে ঘি ঢেলে আগুনকে উস্কে দিচ্ছিল সেই কথা আর বলে না। আমেরিকার বক্তব্য হলো আমি নিরপেক্ষ ছিলাম, তোমরা জাপানিরা হা ডু ডু, ডু ডু ডু করতে করতে আমার কোর্টে চলে এসেছো, এখন আমি কি বসে থাকবো?  তাই তো যুদ্ধে জড়িয়ে গেলাম। 

এর পরেও কিন্তু আছে, আমেরিকা ওই সময় মেইন ল্যান্ড থেকে অনেকগুলো যুদ্ধ জাহাজ পার্ল হারবারে এনে সাজিয়ে রেখেছিল, নিশ্চয়ই উদ্দেশ্য মহৎ ছিল না। এসব দেখে জাপান ভয় পেয়ে যায়। জাপান মনে করে যে তারা ব্রিটেন, নেদারল্যান্ডস আর আমেরিকার দক্ষিণ-পূর্ব এশিয়ার কলোনিসমূহে তাদের পরিকল্পিত সামরিক অভিযান চালালে,  মার্কিন যুক্তরাষ্ট্রের প্রশান্ত মহাসাগরীয় নৌবহর জাপানে পাল্টা আক্রমণ চালাবে। তাই তারা পার্ল হারবার আক্রমণের দশ ঘণ্টা পরেই ৮ ডিসেম্বর একই সঙ্গে মার্কিন-অধিকৃত ফিলিপাইন, গুয়াম এবং ওয়েক দ্বীপে এবং ব্রিটিশ কলোনি মালয়, সিঙ্গাপুর এবং হংকং-এ  সাত ঘণ্টা ধরে একটানা আক্রমণ চালায়।  

পার্ল হারবারে অবস্থিত মার্কিন নৌ ঘাঁটিতে জাপানিদের অতর্কিত আক্রমণের দিনটি ছিল রবিবার। ওইদিন সকাল আটটার ঠিক আগে শত শত জাপানি যুদ্ধবিমান পার্ল  হারবারের নৌবহরে আক্রমণ চালায়। আমেরিকান নৌবাহিনীর প্রায় বিশটি জাহাজ ধ্বংস বা ক্ষতিগ্রস্ত হয়, এর মধ্যে আটটি ছিল বিশাল যুদ্ধজাহাজ। চারটা বড় যুদ্ধজাহাজ ডুবে যায়। এদের মধ্যে থেকে ইউএসএস অ্যারিজোনা নামের জাহাজটিকে টেনে পাড়ে আনা হয়। এছাড়াও আমেরিকার ৩০০ টিরও বেশি বিমান ধংস হয়। হামলায় বেসামরিক নাগরিক সহ ২,৪০০ জনেরও বেশি আমেরিকান মারা যান এবং আরও ১,০০০  জন আহত হন। হামলার পরের দিন, প্রেসিডেন্ট ফ্রাঙ্কলিন ডি রুজভেল্ট কংগ্রেসকে জাপানের বিরুদ্ধে যুদ্ধ ঘোষণা করতে অনুরোধ করেন। আমেরিকা আনুষ্ঠানিকভাবে দ্বিতীয় বিশ্বযুদ্ধে জড়িয়ে পড়ে। 

এই সময় প্রশান্ত মহাসাগরের তীরবর্তী আমেরিকার তিনটি স্টেট ক্যালিফোর্নিয়া, ওরেগণ ও সিয়াটল এবং হাওয়াইয়ে  ছিলেন এক লক্ষ ত্রিশ হাজারের মত জাপানি বংশোদ্ভূত আমেরিকান। আমেরিকা মনে করে যে এরা যুদ্ধের সময় জাপানের পক্ষ অবলম্বন করে তাদের ক্ষতি করতে পারে। তাই তাদের বিভিন জায়গায় ক্যাম্পে নিয়ে রাখে। এটাকে বলে জাপানিজ ইন্টারমেন্ট। এদের মধ্যে প্রায় সবাই আমেরিকান নাগরিক এবং বেশির ভাগেরই জন্ম আমেরিকায়। ওই সময় যুদ্ধে আমেরিকার শত্রুপক্ষ ইতালি বা জার্মানীর নাগরিকদের কিন্তু আটকে রাখা হয়নি, তাহলে শুধু জাপানিদের কেন? উত্তর হলো জাপানিরা তাদের দেশের প্রতি বেশি লয়াল। 

১৯৪২ সালের ১৯ ফেব্রুয়ারী প্রেসিডেন্ট রুজভেল্ট এ সংক্রান্ত নির্বাহী আদেশে সই করেন। একই বৎসর ১৮  মার্চ, ফেডারেল ওয়ার রিলোকেশন অথরিটি (ডব্লিউআরএ) প্রতিষ্ঠা করা হয়। এর লক্ষ্য ছিল ""জাপানি বংশোদ্ভূত সমস্ত লোককে হেফাজতে নেওয়া, তাদের সৈন্য দিয়ে ঘিরে রাখা, তাদের জমি কেনা থেকে বিরত রাখা এবং যুদ্ধ শেষে তাদের পূর্বের বাড়িতে ফিরিয়ে আনা।"" 

জাপানি বংশোদ্ভূত আমেরিকানদের ছয় দিন থেকে কয়েক ঘটা সময় দেয়া হয় এবং বলা হয় ক্যাম্পে যেতে। লোকজন তাদের বাড়িঘর, ব্যবসা-বানিজ্য সব ফেলে রেখে চলে যায় ক্যাম্পে। অনেকে স্কুল, কলেজ বা বিশ্ববিদ্যালয়ে পড়তো, তাদেরও পড়া ফেলে চলে যেতে হয়। ক্যম্পগুলো করা হয় রিমোট জায়গায় পরিতাক্ত স্থাপনায়। কোন কোন স্থাপনা আগে হয়তো গোয়ালঘর বা আস্তাবল হিসাবে ব্যবহার করা হতো। মোট কথা সেগুলো বেশিরভাগ ক্ষেত্রেই আমেরিকার মানসম্মত কোন আবাসিক ব্যবস্থা ছিল না। কয়লা ব্যবহার করে রান্না, কমন বাথরুম, আর কমন লন্ড্রি ব্যবহার করতে হতো। অনেকেই তাদের গাড়ি পানির দরে বিক্রি করে দেয়। সামরিক বাহিনী অনেকের গাড়ি কিনতে চাইলে, দামে পোষায় না বলে বিক্রি না করতে চাইলে গাড়ি যুদ্ধে লাগবে বলে রিকুইজিশন করে নেয়। হাওয়াই থেকে ১৫০০ জনকে আমেরিকার মেইন ল্যান্ডে পাঠানো হয় ক্যাম্পে রাখার জন্য। হাওয়াইতেও একটা বড় ক্যাম্প খোলা হয়। 
 
১৯৪৪ সালের ডিসেম্বর মাসে সরকার সিদ্ধান্ত নেয় যে ১৯৪৫ সালের ডিসেম্বর নাগাদ সব ক্যাম্প বন্ধ করবে। শেষ পর্যন্ত ১৯৪৬ সালের মার্চে সব ক্যাম্প বন্ধ হয়ে যায়। 

আমেরিকার সংবিধানের প্রথম দশটা সংশোধনীকে একত্রে বলে বিল অফ রাইটস। এগুলো একজন মানুষের মানুষ হয়ে জন্মানোর কারণেই রাষ্ট্র প্রদত্ত কিছু অধিকার, যেমন বাক স্বাধীনতা, নিজ নিজ ধর্ম পালনের স্বাধীনতা ইত্যাদি। ১৯৭৬ সালে প্রেসিডেন্ট রুজভেল্টের নির্বাহী আদেশ সংবিধানের বিল অফ রাইটসের সাথে সাংঘর্ষিক বলে বাতিল করা হয়। ১৯৮৮ সালে কংগ্রেস আইন পাশ করে ৮০,০০০ জাপানির প্রত্যেককে ২০,০০০ ডলার করে ক্ষতিপূরণ দেয় এবং আনুষ্ঠানিকভাবে তাদের কাছে ক্ষমা প্রার্থনা করে।   

আমরা পার্ল হারবার দেখার উদ্দেশ্যে সকালে নাস্তা খেয়ে বেড়িয়ে গেলাম। আমার ছেলে হারবারে কি একটা ট্রিপ নেয়ার জন্য অনলাইনে ১ ডলার দামের একটা টিকিট কাটার চেষ্টা করে বারবার ব্যর্থ হলো। দেখায় টিকিট আছে, কিনতে গিয়ে দেখে সোল্ড আউট। ওখানে এক বিশাল এলাকা জুড়ে নানা কিছু আছে। ঢুকেই মাটিতে এক বড় ম্যাপে জাপান আর পার্ল হারবারের অবস্থান দেখানো আছে। হারবারের ওই ট্রিপের জন্য সেই এক ডলার দামের টিকিট কিনতে গিয়ে আমার ছেলেরা ফিরে এসে বলল, 'এখানে ওয়েটিং লাইনে দাঁড়ালে টিকিট পাওয়া যেতে পারে, যেহেতু দাম এক ডলার, লোকে টিকিট কাটে কিন্তু পরে আর আসে না। ওয়েট করলে না আসা লোকদের বদলে আমরা যেতে পারব। আমরা কিছুক্ষণ লাইনে দাঁড়িয়ে রোদের যন্ত্রণায় আর দাঁড়াতে না পেরে পরপর দুইটা জাদুঘর দেখলাম। পার্ল হারবারের ইতিহাস আর করুন কাহিনীতে ভরা সেই দুইটা জাদুঘর। জাপানি ফাইটার ক্যারিয়ারের, আমেরিকার যুদ্ধ জাহাজগুলোর মডেল, একটা টর্পেডো আর অজস্র জিনিস রাখা আছে ওখানে। ঘুরে ঘুরে দেখে মন খারাপ হয়ে যায়। 

মিউজিয়াম দেখা শেষ করে বের হয়ে দেখি হারবারে ট্রিপ দেয়ার লাইনে কোন ভিড় নেই, আমরা ওয়েটিং এরিয়ায়  ঢুকে বসে থাকলাম। পরের ট্রিপেই আমরা উঠে পড়লাম একটা লঞ্চে। দশ মিনিট হারবারে চলে আমাদের নিয়ে গেলো একটা ভাসমান জেটির মত স্ট্রাকচারে। লঞ্চে উঠার পরে বলেছিল ছবি তুলতে বাধা নেই কিন্তু হইচই করা যাবে না। আসলে তখনও বুঝতে পারছিলাম না কি দেখতে যাচ্ছি। ওখানে জেটিতে ওঠার পরে পড়তে পড়তে যাচ্ছি, এক জায়গায় দেখলাম লেখা আছে তোমার পায়ের নিচেই ডুবে আছে ইউএসএস অ্যারিজোনা নামের যুদ্ধ জাহাজ যেটা ওই দিন সম্পূর্ণ ধংস  হয়ে ডুবে গিয়েছিল এবং ওইদিনই ওই জাহাজের ৯০০ জন মারা গিয়েছিলেন। তাঁরা সবাই তোমার পায়ের নিচে শুয়ে আছেন। পরে আহত আরো  ২০০ জন মারা যান, ওই আক্রমণের আঘাতের ফলে। পরে মারা যাওয়াদের দেহাবশেষ নিয়ে তাঁদের সহকর্মীদের সাথে পানিতে রেখে দেয়া হয়েছে। আর একটু এগিয়ে গিয়ে দেখি একটা বড় দেয়াল জুড়ে নিহতদের নাম। ওখানে দাঁড়িয়ে চারিদিকে শুধু জাহাজের ধ্বংসাবশেষ দেখলাম। দীর্ঘ আশি বছর পরেও দেখলাম জাহাজের অংশ গুলো কালের সাক্ষী হয়ে দাঁড়িয়ে বা ডুবে আছে। এখানে দাঁড়িয়েই বুঝতে পারলাম কেন হইচই করতে নিষেধ করা হয়েছে। ওখান থেকে ফিরে আরো একটু ঘোরাঘুরি করে আর কিছু ছবি তুলে মন খারাপ নিয়ে বাসায় ফিরলাম। 

রিপোস্ট"
"Beautiful roses. #roses"
"হারিকেন হিলারি আসছে। বিকেল নাগাদ আঘাত হানবে। সকাল ৬টা থেকে টিপ টিপ বৃষ্টি হচ্ছিল। এখন প্রায় ৮টা বাজে, বৃষ্টি বেড়ে গেছে।"
""
"হারিকেন হিলারি 
কয়েকদিন আগে হাওয়াই দ্বীপপুঞ্জের সুন্দর দ্বীপ মাউইতে প্রাকান্ড এক অগ্নিকান্ডে প্রচুর ঘরবাড়ি পুড়ে গেছে। মারা গেছেন একশত জনের বেশি মানুষ। নিখোঁজ রয়েছেন আরো প্রায় এক হাজার জন। আগুনে পুড়ে যাওয়া ঘরবাড়ির দিকে তাকালে বুকের মধ্যে হু হু করে। খবরে বলছে আমেরিকার ইতিহাসে এমন ভয়ঙ্কর অগ্নিকান্ড আর হয়নি।  

আমেরিকায় আসার পর থেকেই দেখছি এখানে প্রতি বছর আগুন লাগে, বিশেষ করে ক্যালিফোর্নিয়ায়। ক্যালিফোর্নিয়ায় ভূমিকম্পের রিস্কও অনেক বেশি। কিন্তু ঘূর্ণিঝড়, সাইক্লোন বা হারিকেন হতে দেখিনি বা শুনেনি।  বৃষ্টিপাত অনেক কম হয়। তবে গত বছর শীতকালে অনেক বৃষ্টি হয়েছে, ফলে কিছু এলাকায় বন্যা হয়েছে। আমি ভাবতাম প্রশান্ত মহাশয় অনেক শান্ত কোন সাইক্লোনের সৃষ্টি করেন না।  কিন্তু এবার দেখা যাচ্ছে এর ব্যতিক্রম।  প্রশান্ত মহাসাগরে সৃষ্টি হয়েছে এক হারিকেনের।  সেটি এখন মেক্সিকোর দিকে ধাবিত হচ্ছে প্রচণ্ড বেগে।  আমরা লস এঞ্জেলেসে হাই রিস্কে আছে। এখানে রবিবার সন্ধ্যা থেকে সোমবারের যে কোনো সময় হারিকেনটি আঘাত হানবে। ৭০-৮০ মাইল বেগে সেটি আসবে, সাথে নিয়ে আসবে প্রচুর বৃষ্টিপাত। বৃষ্টিপাতের ফলে ল্যান্ডস্লাইড বা মাডস্লাইড হতে পারে। বৃষ্টির পানিতে বন্যাও হতে পারে। আমার অফিস সোমবারে ছুটি দিয়েছে। প্রস্তুতি কী নেব বুঝতে পারছি না। মনে হয় কয়েকদিন ইলেক্ট্রিসিটি থাকবে না। ঘরে মোম, চিড়া আর চিনি আছে। কিছু কলা আর দুধ কিনে আনলেই ক্যান্ডেল লাইট ডিনারের  সুবন্দোবস্ত হয়ে যাবে। 

খবরে বলা হচ্ছে দীর্ঘ ৮৫ বছর পরে এই অঞ্চলে হারিকেন আসছে। এর ফলে ক্যালিফোর্নিয়া, নেভাডা ও অ্যারিজোনার কিছু অংশ ক্ষতিগ্রস্ত হবে। 

#Hurricane_Hilary"
"চট্টগ্রামের মেজবানি গোরুর মাংস রান্না করেছি। #beefcurry"
""
"শুভ দেখতে খুব সুন্দর, আমি জানতাম ও অনেক হান্ডসাম, কিন্তু ওর সৌন্দর্য আর ব্যক্তিত্ব আমার কল্পনাকে ছাড়িয়ে গেছে। ওর চোখের দিকে তাকিয়ে মনে পড়ে গেলো সেই বিখ্যাত রবীন্দ্রসঙ্গীত, 'বিধি ডাগরও আঁখি যদি দিয়েছিলে...।' আপনারা হয়তো আমাকে খারাপ ভাবছেন, যে বান্ধবীর প্রেমিকের দিকে কুনজর দিচ্ছি! ঠিক এ কথা ভেবেই আমিও নিজেকে বকা দিলাম, 'কি হচ্ছে জেরিন! নজর নিচু করে নিজেকে সামলা।' আমি ওর দিক থেকে চোখ সরিয়ে একটু দূরে রাখা একোয়ারিয়ামের রঙ্গিন মাছদের সৌন্দর্য উপভোগ করার দিকে মন দিলাম। কিন্তু এই সুন্দরের (শুভর) গা থেকে ভুরভুর করে পারফিউমের গন্ধ এসে যে স্নায়ুতে চাপ দিচ্ছে তার কি  হবে? 
শুভর ডাকে সম্বিত ফিরে পেলাম। 
- জেরিন মেনু দেখো, তুমি কি খেতে পছন্দ করো? 
- আমি সবকিছুই খাই, আপনি আর রেশমা অর্ডার করেন।
- না, না তুমি আজ আমাদের গেস্ট, আমরা আজ তোমার পছন্দে খাব। 
রেশমা বলল, 'ও থাই সুপ পছন্দ করে, থাই সুপ আর অন্থন দাও স্টার্টার হিসাবে। 
- ওকে ডান, আর কি দেয়া যায় জেরিন?
আমি বললাম, 'একটা ফিস, ম্যান্ডারিন হোল ফিস হলে কেমন হয়?'  
এইভাবে আমি আর শুভ একটার পর একটা মেনু সিলেক্ট করছিলাম, শুভ একটু আমার দিকে ঝুঁকে কথা বলছিল। আমার মনে হলো রেশমা অনেকক্ষণ কিছু বলছে না। আমি তাকিয়ে দেখি ওর চোখে ঈর্ষা, আগ্নেয়গিরির আগুন হয়ে জ্বলছে। আমার সঙ্গে চোখাচোখি হওয়া মাত্রই সেই আগুন লাভা হয়ে গলে পড়তে শুরু করল। আমার চোখের দৃষ্টি অনুসরণ করে শুভ তাকাল রেশমার দিকে। লজ্জা আর অস্বস্তিতে আমার মরে যেতে ইচ্ছা হলো। শুভ খুব দ্রুত সামলে নিল। আমকে বলল, 'এক্সকিউজ মি জেরিন, তুমি মেনু দেখতে থাকো।' 

শুভ রেশমার হাত ধরে রেস্টুরেন্টের বাইরে চলে গেল। আমি কিংকর্তব্যবিমূঢ় হয়ে স্থানুর মতো বসে থাকলাম।

শীঘ্রই বইটই অ্যাপে আসছে আমার ই-বুক, “আমার বান্ধবী রেশমা”। 

বইটি পড়তে পড়তে পাঠক মুচকি হাসবেন, আবার বিরক্তিতে  ভ্রু কুঁচকে ভাববেন, ‘যা, এমন হয় না কি’? কিন্তু সবার শেষে চোখ ভিজে উঠবে, কারো কারো হয়তো দুচোখের কোন বেয়ে গড়িয়ে পড়বে দুফোঁটা অশ্রু।"
"কাঠগোলাপ্র শুভেচ্ছা। #flowers"
""
"এই বইয়ের কিছু কপি আছে, কেউ পড়তে চাইলে জানান পাঠানোর ব্যবস্হা করব।"
""
"আরো কিছু ফুল #flowers"
"ব্যস্ত রাস্তার পাশে আরো ব্যস্ত শপিংমল। সেখানে তেঁতুল গাছের মতো চিরিচিরি পাতাযুক্ত বড় গাছের সারি। গাছে ফুটে আছে ছোটছোট হলুদ ফুল। কী অপূর্ব মায়াময় এ জগৎ।#flowers #losangeles"
""
"পরিবারে প্রায় ২০-২৫ জন ডাক্তার থাকায় কখনো ডাক্তারের কাছে অ্যাপয়েন্টমেন্ট নিয়ে গিয়ে বসে থাকতে হয়নি। বাংলাদেশে থাকতে ডাক্তার দেখানো ছিল 'এ পিস অফ কেক'। আমেরিকায় এসে বুঝতে পারলাম কত ধানে কত চাল বা কত ফুলকপিতে কত ভাত! 

 প্রথমত ডাক্তার দেখানোর জন্য অনেক আগে থেকেই ফোন করে  অ্যাপয়েন্টমেন্ট নিতে হয়। দেড় দুই মাসের আগে অ্যাপয়েন্টমেন্ট পাওয়া যায় না। ডাক্তারের চেম্বারে গেলে কমপক্ষে আধা ঘন্টা থেকে এক ঘন্টা বসে থাকতে হয় ডাক্তার দেখানোর জন্য। অনেক সময় নার্স ভিতরে ডেকে নিয়ে ওজন, উচ্চতা আর রক্তচাপ মেপে রুমে বসিয়ে রেখে বলে, 'একটু বসো ডাক্তার আসছেন'। তারপরে বসে থাকতে থাকতে থাকতে আধা ঘণ্টা বা আরও পরে ডাক্তার আসেন। এসে সরি বললেই সব মাফ। 

প্রতিটা ভিজিটের পরে একটা ইমেইল আসে সার্ভে করার জন্য। এসব সার্ভেতে আমি প্রতিবারই লিখে দেই যে ডাক্তার দেরি করে দেখেছে কিন্তু এতে কোন লাভ হয়নি আজ পর্যন্ত।  একদিন চেক-ইন করার পরে রিসেপ্সনিস্ট  বলল, 'আজকে ডাক্তার একটু বেশি বিজি, তোমাকে এক ঘণ্টা পরে দেখবেন।' আমি বললাম, 'ঠিক আছে আমার বাসা কাছেই, আমি যাই এক ঘণ্টা পরে আসব।' 
- না না তোমার বাসায় যাওয়া চলবে না কারণ তুমি চেক-ইন করে ফেলেছ। আর তাছাড়া ডাক্তার আগে অন্য রোগী দেখা শেষ করলে তোমাকে আগে দেখতেও পারেন। 

কি আর করব, বসে থাকলাম! শেষ পর্যন্ত ডাক্তার আমাকে ঠিকই এক ঘণ্টা পরে দেখলেন। ওই মেয়েকে না জিজ্ঞেস করে বাসায় চলে এলেই হতো, আবার যথা সময় গিয়ে ডাক্তার দেখাতে পারতাম। 'চোর গেলে বুদ্ধি হয়' এই কথাটা মনে হলো পরে। 

আলসেমি করে প্রায় এক বছর চেকআপ করানো হয়নি।  দেশে গিয়ে ব্যাপক খাওয়া দাওয়া এবং ঘোরাফেরা করে ফিরে এসে রক্ত পরীক্ষা করালাম। সব খারাপ জিনিসেরই কিছু ভালো দিকও আছে। কোভিডের সবচেয়ে ভালো দিক হলো ওয়ার্ক ফ্রম হোম, আর একটা ভালো দিক হলো টেলিফোনে ডাক্তারের অ্যাপয়েন্টমেন্ট পাওয়া যায়। রক্ত দেয়ার জন্য অ্যাপয়েন্টমেন্ট করার সময়ে জানতে চাইলো যে টেস্ট রেসাল্ট নিয়ে ডাক্তারের সাথে কথা ফোনে বলব নাকি সাক্ষাতে বলব। সাক্ষাতে এত বেশি সময় নষ্ট হয় দেখে আমি টেলিফোনে কথা বলার অপশন দিলাম। এতে খুব সুবিধা হয় ডাক্তার সময় মতই ফোন করেন এবং ১০-১৫ মিনিটেই আলাপ শেষ হয়ে যায়। 

আমি অনলাইনে রিপোর্ট দেখেছি। সুগার আগের চেয়ে একটু বেড়েছে। কোলেস্টেরল আগের মতোই। বেশি চিন্তা করলাম না। ডাক্তার ফোন করে হাই হ্যালোর পরে বললেন।
- তোমার ব্লাড সুগার হাই। অনেক বছর ধরে এক দুই পয়েন্ট করে বাড়তে বাড়তে বেশ বেড়ে গেছে। তুমি এখন অফিসিয়ালি ডায়াবেটিক। 
ডাক্তার যেন বিজ্ঞ বিচারকের মতো ফাঁসির রায় পড়ে শুনালেন। আমার মনটা খুব খারাপ হলো। বাবা-মায়ের ডায়াবেটিস ছিল না, আমার কী করে হলো? আমি মিন মিন করে বললাম, 'আমি এখন কি করবো?' 
- এখনই ঔষধ দিচ্ছি না। খাওয়া কন্ট্রোল করে এটা কমাতে হবে।  কার্বোহাইড্রেট কম খাবে আর মাটির নিচে যা জন্মে তা খাবে না। মনে কর একটা স্যান্ডউইচ বানালে দুইটা রুটির বদলে একটা রুটি বাদ দিয়ে খাবে।

আমি তো রুটি একটাই খাই, এখন কী অর্ধেক খাব? জানতে মন চায়, কিছু বলি না। 

এবার ডাক্তার বলতে শুরু করলেন হাই কোলেস্টেরলের জন্য কী কী খেতে মানা। তেল, চর্বি, গরু, ছাগল সব বাদ। আমি ছেলেবেলায় শেখা খাদ্যের ছয়টি উপাদান মনে করার চেষ্টা করি, শর্করা আর তৈল জাতীয় খাবার পুরা বাদ, আমিষ প্রায় সব বাদ, ভিটামিন আর খনিজ লবণ বায়বীয়, বাকি থাকলো পানি। 

ডাক্তারের কথা বলা শেষ হলে আমি হাসতে হাসতে বললাম, 'তাহলে আমি এখন থেকে শুধু পানি ছাড়া আর কিছুই খেতে পারব না?' 
শুনে ডাক্তারও হাসলেন। বললেন,
- তা কেন? প্রচুর সবজি, মাছ, মুরগী এসব তো খেতে পারবে। 

তিন মাস পরে আবার ব্লাড টেস্টের অর্ডার দিয়ে ডাক্তার ফোন রাখলেন।

আমার মন খারাপ হলো। আগে কিছুদিন কলিফ্লাওয়ার রাইস খেয়েছিলাম। নাম শুনলে মনে হবে না জানি কতো মজাদার খাদ্য। আসলে 'নামে তাল পুকুর, ঘটি ডোবে না' বা ওই যে বলে না, 'কালা ছেলের নাম পদ্মলোচন', ঠিক তাই। ছোট ছোট প্যাকেটে কিনতে পাওয়া যায় ফুলকপি খুদের মতো করে গ্রেট করা। একটু পানি দিয়ে সিদ্ধ করে নিলেই হয়ে গেলো ফুলকপির ভাত। বা অল্প তেলে দিয়ে একটু লবণ গোলমরিচের গুড়া দিয়ে ভেজে নিলেও হয়, আবার ডিম দিয়ে ফ্রাইড রাইসও করা যায়। আমি ফুলকপি গ্রেট করে ঘরেও তৈরি করেছি কয়েকবার। পরে ভাবলাম বেচারা ফুলকপিকে এতো কষ্ট দিয়ে লাভ আছে? এখন বড় বড় পিস করে পানি দিয়ে সিদ্ধ করে মাছ দিয়ে খাই। শুধু ফুলকপি না, দুনিয়ায় যত তরকারি আছে সবই সিদ্ধ করে ভাতের বদলে খাই। তবে ভাতও খাই, কম করে।

অনেকদিন আগে ১৯৯৯ সালে অস্ট্রেলিয়ার নিউক্যাসেলে আমার এক ফ্রেন্ড একজন অস্ট্রেলিয়ান মহিলার বাসায় পেয়িং গেস্ট হিসাবে থাকত। ভদ্র মহিলার স্বামী মারা গেছেন, ছেলেমেয়েরা দূরে থাকে। উনি একা থাকেন বলে, বিশ্ববিদ্যালয়ের একজন ছাত্র/ছাত্রীকে একটা রুম ভাড়া দেন। ভাড়াটে ছেলে বা মেয়েটিকে উনি উনাকে মাম ডাকতে বলেন। সেই মহিলাকে আমরাও মাম ডাকতাম। একদিন মামের বাসায় ডিনারের দাওয়াতে গেছি। দেখি মাম আমদের খাবার দিয়ে নিজে খাচ্ছেন বড় এক টুকরা মুরগির বুকের মাংস গ্রিল করা আর দুই/তিন টুকরা ফুলকপি সিদ্ধ। দেখে মনে মনে ভাবি, 'ও মোর খোদা, এইয়া খাইয়া মানু বাঁচে ক্যাম্মে!' ঠিক সে সময় খানাদানা বরাদ্দের মালিক নিশ্চয়ই মুচকি হেসে বলেছিলেন, 'একটু সবুর করো বাছা!' বেশি না মাত্র তেইশ বছর পরে আমি সেই অবস্থানে। একটা কথা আছে, ""যারে নিন্দ, তারে পিন্দ"" এই কথাটা আমি আমার ক্ষেত্রে বহুবার সত্য হতে দেখেছি। ওই মামের বয়স তখন ৬৫ বছর, তিনি গাড়ি চালিয়ে বেড়ান দেখেও অবাক হয়েছিলাম। এখন বলতে নাই, তাও কালা পাইলার দিকে চাইয়া বলি, আল্লাহ্‌ হায়াত রাখলে আর সুস্থ রাখলে ওই বয়সে গাড়ি চালানো বা চাকরি করা হয়ত আমার পক্ষেও সম্ভব হবে।      

ফুলকপি খাওয়ার সাথে প্রতিদিন গড়ে দেড় থেকে দুই ঘণ্টা হাঁটার ফলে পরের টেস্টে সব কিছু কমে অনেকটাই স্বাভাবিক। আমার ডাক্তার বেশ খুশি। পরের পরীক্ষা এক বছর পরে। এবার একটু একটু চিটিং করে মিষ্টি, আইসক্রিম, কেক, আম ইত্যাদি খাচ্ছি। পরীক্ষার আগে আবার প্রস্তুতি নিব। তবে হাঁটা চলছে বিরতিহীন, এবং চলবে। 

#কলিফ্লাওয়ার রাইস_জেসমিন"
""
"মিষ্টি সকালে একঝাঁক ফুলেল শু ভেচ্ছা, বন্ধুরা।"
""
"আম কাঁঠালের লড়াই   
আম আর কাঁঠালে বেঁধে গেলো যুদ্ধ।
ওরা যেন পুতিনের মতোই মাথা মোটা বুদ্ধু।
রূপে, গুণে আমি হলাম সেরা।
এ কথাই প্রমাণ করবে তারা।
 
আমার চামড়া মসৃণ, পাতলা আর নানা রঙয়ের হয়। 
তোর চামড়া মোটা, খসখসে, কণ্টকময়।
- চামড়ার রং আর মসৃণতা নিয়ে বড়াই করে বেকুবে। 
আমার চামড়ার নিচের ফল খেয়ে তৃপ্তি পায় লোক সবে।
চামড়াটা গোরু খায়, কম্পোস্ট হয়, 
তোড় চামড়া শুধু শুধু ফেলা যায়।
 
- আমি কাঁচাপাকা দুই অবস্থায়ই সমাদৃত। 
কাঁচা আম দিয়ে ডাল, শরবৎ, মাখা, এবং আচার হয় ভালো। 
- তুই দেখি জানিস না কিছুই,
গাড়লের সাথে তর্ক করা মিছেই। 
কাঁঠালের মুচি ভর্তা খেয়েছিস কভু? 
খেতে চাইলে বলিস, রেসিপি দিব। 
কাঁঠালের এঁচোড় রেঁধে খেলে মাংসের স্বাদ আর পুস্টি,
শুনেছি বিদেশিরা বানায় সুস্বাদু বার্গারের পেটি।

- এতো যে বড়াই করিস বার্গারের পেটির,
    দে তো ভাই রেসিপি ওটির? 
- এই তো ফেললি বিপদে অতি, 
  একটু দাঁড়া ভাই ইউটিউব ঘাটি। 
 
- আমি পাকলে রসাল, মিষ্টি, সুস্বাদু, সুঘ্রাণ অতি। 
তুই পাকলে কি কষ্ট ছিলতে, ওমা! লাগে ছুরি, বটি।  
যে আঠা লেগে যায় বউ, ঝিদের হাতে, 
তেল না দিয়ে উঠাবে সাধ্য কার তাতে। 
তোর গন্ধে বাচ্চারা ঘর থেকে পালায়, 
ফিরতে চায় না ঘরে তোর গন্ধের জ্বালায়। 

- আছে কিছু বাচ্চা এবং বুড়ো, 
মিছে বদনাম রটায়, দুরো!
আমার গন্ধটা একটু কড়া মানি,
খেতে যে আমি সেরা সেটাও জানি। 

কচকচে এবং ল্যাদা দুই ধরনের টেক্সারে, 
বেছে নাও পছন্দ মতো একটারে।
   
জাতীয় ফল আমি হয়েছি কি সাধে? 
আমার বিচি দিয়ে ভর্তা, ভাজি, হালুয়া রাঁধে। 

- আমার আছে হাজারো ভারাইটি, 
আম্রপালি, ল্যাংড়া, হাড়িভাঙ্গা, ক্ষীরসাপাতি।
ওদের স্বাদের মতোই, নামগুলো মধুর অতি। 

- অত নাম দিয়ে কি হবে ভাই? 
কাঁঠাল নামেই আমার পরিচয়। 
সাইজে কতো ছোট তুমি!  একটাতে পেট ভরে না। 
একটা কাঁঠাল সবাই মিলে খেতে পারে তৃপ্তি করে, আর কিছু লাগে না। 

- মানলাম তুমিই সেরা, 
আর তর্কে কাজ নাই ভাই। 
এসো হাতে হাত মিলাই।     

#জেসমিন_কবিতা"
"আমেরিকায় আসার পরে এ বছরের মতো এত মজাদার আম আর খাইনি। মিষ্টি, সুগন্ধি, রসালো এবং স্বস্হ্যবান। আমার কাছে মনে হয়েছে লেংড়ার মা।

দামও বেশি না। সাতটা পাঁচ ডলার। তিনটায় এক কেজি হবে।

আমি বাংলাদেশের আম, কাঁঠাল আর বৃষ্টি খুব মিস করি। ডিসেম্বর-জানুয়ারিতে ব্যাপক বৃষ্টি এবং এবারের আম সে অভাব কিছুটা পূর্ণ করেছে। কাঁঠাল তেমন পাই না, তার জন্য একটু মন খারাপ।"
"আমেরিকায় আসার পরে এ বছরের মতো এত মজাদার আম আর খাইনি। মিষ্টি, সুগন্ধি, রসালো এবং স্বস্হ্যবান। আমার কাছে মনে হয়েছে লেংড়ার মা।

দামও বেশি না। সাতটা পাঁচ ডলার। তিনটায় এক কেজি হবে।

আমি বাংলাদেশের আম, কাঁঠাল আর বৃষ্টি খুব মিস করি। ডিসেম্বর-জানুয়ারিতে ব্যাপক বৃষ্টি এবং এবারের আম সে অভাব কিছুটা পূর্ণ করেছে। কাঁঠাল তেমন পাই না, তার জন্য একটু মন খারাপ।"
""
"গত বছরের কিছু ভিডিয়ো।"
"Santa Cruz Pier, Sam Francisco #sanfrancisco"
""
"From train Pacific Ocean, on the way to Seattle."
""
"শিমের বিচি দিয়ে শোল মাছ রান্না। দারুন মজাদার এক খানা! #fishcurry #fishing"
""
""
""
"টবে আম গাছে আম হতে কতদিন লাগবে?"
""
"কাল সন্ধ্যার আকাশ দেখে মুগ্ধ হলাম। বিরাট শিশু রং-তুলি নিয়ে খেলছিলেন। #evening"
""
"জীবনে একটা মাত্র সার্থক ঘটকালি করেছি। ভাবলাম ঘটকালি করি, লোকের উপকার হবে। তাই নেটফ্লিক্সে ইন্ডিয়ান ম্যাচমেকিং দেখা শুরু করলাম। সিজন এক-ই শেষ করতে পারিনি, খুবই বোরিং। ছেলেমেয়েগুলোর মানসিকতা-ই কেমন যেন, বিরক্ত হয়ে দেখা বন্ধ করেছি। মুখে বলে তেমন কিছুই চাই না, কিন্তু কারো সাথে কারো জোড়া আর লাগে না।

আমেরিকায় জন্ম নেয়া আর বড় হওয়া ছেলেমেয়েদের বিয়েতে তো আরো সমস্যা। বাবা-মা সব সময় ভয়ে ভয়ে থাকেন কখন আবার বিদেশি বিয়ে করে ফেলে! বাংলাদেশ থেকে ছেলে বা মেয়ে নিয়ে এসে বিয়ে দিতে চাইলে ছেলেমেয়েরা নাকি মুখ বাঁকা করে বলে খ্যাত। বাংলাদেশের ছেলেমেয়েরা যতই ইংরেজি মিডিয়াম স্কুলে  পড়ুক আর পশ্চিমা পোশাক পড়ুক, মেয়েরা নানা রংয়ে যতই চুল রাংগাক বা ছেলেরা যতই কানে দুল, হাতে চুড়ি  বা ব্রেসলেট পড়ুক বা চুলে জেল লাগিয়ে স্পাইক করে ইংরেজি উচ্চারণে বাংলা বলুক তারা সবাই  আমেরিকান-বাংলাদেশিদের কাছে খ্যাত। বাবা-মা আপ্রাণ চেষ্টা করেন ছেলে-মেয়েদের জন্য উপযুক্ত পাত্র-পাত্রী খুঁজে বের করতে। যদিও এখানে ২২/২৩ বছর বয়সে বেশিরভাগ ছেলেমেয়ে ব্যাচেলর ডিগ্রি অর্জন করে চাকরিতে ঢুকে যায়, কিন্তু দেখা যাচ্ছে অনেকেরই সময়মতো বিয়ে হচ্ছে না। 

অনেক ছেলে বা মেয়ে বিয়েই করতে চায় না। ত্রিশ বছর বয়সি এক মেয়ে নাকি বলেছে অপরিচিত একটা ছেলে এসে তার রুমে থাকবে এতে তার প্রাইভেসি দারুণভাবে ব্যাহত হবে। শুনে আমার খুব হাসি পেল। আমি চিন্তা করে এর কারণ বের করলাম। আগে অনেক ভাইবোন থাকার কারণে অনেকেরই নিজের আলাদা কোন রুম থাকত না। আবার আলাদা আলাদা রুম থাকলেও পরিবারের সবাই  মিলে একসঙ্গে বসে খাওয়া বা টি ভি দেখা এবং গল্পগুজব চলত। স্কুলেও বন্ধুদের সাথে চলত খেলাধুলা আর আড্ডা। আর এখন গোটা দুনিয়াটা ছেলেমেয়েদের হাতের মুঠোফোনে এসে বন্দি হয়েছে। মানুষের ২/৩টি ছেলেমেয়ে, তারা আলাদা আলাদা রুমে থাকে। যার যার আলাদা আলাদা মোবাইল ফোন, ল্যাপটপ, পিসি, ট্যাব এবং টেলিভিশন আছে। তাই যার যার রুমেই বিনোদনের ব্যবস্থা। এক বাসায় থেকে হয়ত রোজ সবার সাথে সবার দেখাও হয় না। 

এদের একা থেকে থেকে অভ্যাস হয়ে গেছে, তাই বিয়ে করে আর ঝামেলা বাড়াতে চায় না। অনেকেরই আবার বাবা-মা, ভাইবোন বা পরিচিতদের  ডিভোর্স বা অসুখী দাম্পত্য জীবন দেখেও হয়ত বিয়ের প্রতি বৈরাগ্য এসে গেছে।

সবশেষে বিয়ে করতে রাজি হলে এদের জন্য পাত্র বা পাত্রী খুঁজে পাওয়া অনেক কঠিন। এতোদিন আমি ভাবতাম ছেলের মায়েরাই সব সময় বেশি বেশি করে, ছেলের জন্য লম্বা, ফর্সা, সুন্দরী, উচ্চ শিক্ষিতা, উচ্চ বংশের, ধনী পরিবারের মেয়ে চান। কিন্তু পাত্র-পাত্রীরাও কম যায় না। 

সেদিন খবরে দেখলাম একটা আমেরিকান মেয়ের বয়ফ্রেন্ডের সাথে ব্রেক আপ হয়ে গেছে। সে এখন মানুষ বাদ দিয়ে আর্টিফিশিয়াল ইন্টেলিজেন্সের সাথে প্রেম করছে। কাজ শেষে বাড়ি ফিরে সে এআই এর সাথে রোমান্টিক বাতচিত করে। মেশিনের গলার স্বর মেয়েটা একটু হাসকি করে রেখেছে। মেয়েটা বেশ খুশি। আমার কাছে পুরাই সাইন্স ফিকশন মনে হচ্ছিল। মনে হলো কিছুদিন পরে মেয়েটা একটা এআই বাবু দত্তক নেবে। অতঃপর উহারা সুখে শান্তিতে বসবাস করিবে। 

#এআই_জেসমিন"
"ক্যাপসিকাম দিয়ে মলা মাছ রান্না করেছি। মলা মাছকে মোগো দেশে বলি মলিন্দা পুডি আর একটা আছে তিত পুডি। একদিন অফিসে কথা প্রসঙ্গে বললাম ক্যাপসিকাম, কেউ চিনল না। গুগল করে ছবি দেখানোর পরে বলে ও ‘বেল পেপার’!  #fishcurry"
"আমার বাগানে নতুন অতিথি। #roses"
""
"শুক্রবার বাংলাদেশ কন্সুলেট জেনারেল লস এন্জেলেস অফিসে গিয়ে খুব ভালো সেবা পেয়েছি। অতি দ্রত কাজ এবং মার্জিত ব্যবহার করেছেন স্টাফরা।"
"কিছুদিন আগে আবার দেবদাস পড়লাম। তিনটা প্রশ্ন করি দেখি কে কী উত্তর দেন।
১। দেবদাসের গ্রামের নাম কী?
২। পার্বতীর সাথে চন্দ্রমুখীর কী দেখা হয়েছিল?
৩। দেবদাসের সাথে পার্বতীর বিবাহ হইলে অতপর উহারা কী সুখে শান্তিতে বাস করিতেন?"
"জুলাইয়ের ১ তারিখে আমরা সান ফ্রান্সিসকো ঘুরে বেড়াচ্ছিলাম। সেদিন বিকালে আমরা গিয়েছিলেম Salesforce হেড অফিসের কাছেই Salesforce Transit Center এ। ওই ভবনের চতুর্থ তলায় বিশাল এক পার্ক। সেখানে লোকজন ঘাসের উপরে শুয়ে বসে আরাম করছে দেখলাম। অনেক গাছপালা আর ফুলের মাঝে মনেই হবে না যে আমরা কোন ছাদে আছি। চারিদিকে যদিও অজস্র বহুতল ভবন। #sanfrancisco #Salesforce"
""
"Rides at Santa Cruz Boardwalk. It was fun to watch. #SantaCruz"
"খাবারের খোঁজে নি:সঙ্গ সীগাল। ভয় রাত না মোটেই। #SantaCruz"
""
"গত শুক্রবার (জুন ৩০, ২০২৩) গিয়েছিলাম ছোট ছেলের কাছে সান হোজে বেড়াতে। ওখানে দুইদিন থেকে সোমবার রাত দশটায় বাসায় ফিরে রাইস কুকারে ভাত আর প্রেশার কুকারে ডাল রান্না করে ফ্রিজ থেকে মাংস বের করে খেয়ে ঘুমিয়ে গেলাম। সকালে বাগানে গিয়ে কিছু শিম তুলে আনলাম। শিম আর কিছু কাঁঠালের বিচি কুচি করে ভাজতে গিয়ে দেখি রান্না করার জন্য যে অলিভ অয়েল ব্যবহার করি তা প্রায় শেষ। তাই অল্প একটু অলিভ অয়েল এর সাথে  একটু বাটার দিয়ে ভাজি করব ভাবলাম।

এটা করতে গিয়ে নবাব সিরাজুদ্দউলাকে নিয়ে একটা বহুল প্রচলিত গল্প মনে পড়ল। পারিষদবর্গ এসে তরুণ নবাবকে বলছেন, 'জাহাঁপনা! দেশের লোকজন ভাত খেতে পাচ্ছে না'। 
নবাবের জবাব নাকি ছিল, 'ভাত খেতে না পেলে ওঁরা পোলাউ খায় না কেন?' 

ফরাসি কোন এক রানীকে নিয়েও এমন গল্প চালু আছে বলে সুনীল উপাধ্যায়ের ""ছবির দেশে কবিতার দেশে"" বইয়ে পড়েছিলাম। 

ভাজি তো করব এবার ফ্রিজ খুলে দেখি কাঁচা মরিচের ""ক"" ও নাই। ভাবলাম এই তো সুযোগ বাংলাদেশের জনগণের সাথে সহমর্মিতা প্রকাশ করা যাবে। বেশ কয়েকদিন ধরে বাংলাদেশের লোকজন কাঁচামরিচের ঝালে লাফাচ্ছেন, তার কিছু লাফঝাঁপ ফেইসবুকে দেখতে পাচ্ছি। কাঁচামরিচের দাম ১০০-১৫০ টাকা কেজি থেকে ৮০০-১০০০ টাকা কেজিতে গিয়ে পৌঁচেছে। অনেকেই বলছেন বৃষ্টির কারণে ফসলের ক্ষতি হয়েছে তাই দাম বেড়েছে, আবার অনেকে বলছেন ব্যবসায়িদের সিন্ডিকেট। প্রথমটা হলে করার কিছু নাই, দ্বিতীয়টা হলে অনেকেই বলছেন এক সপ্তাহ কাঁচা মরিচ কিনবেন না। এটা ভালো বুদ্ধি, তাহলে সিন্ডিকেটকারীরা নিজেরাই নিজেদের  কাঁচা মরিচ  খেয়ে ঝালে লাফাবেন।  

এর মধ্যে কাঁচা মরিচের বিকল্প কিছু খুঁজে না পেয়ে শুকনা মরিচের গুঁড়া দিয়ে ভাজি করে খেলাম। যদিও শিমের সাথে কাঁঠালের বিচি একটা উদ্ভট কম্বিনেশন, কারণ বাংলাদেশে এই দুই জিনিস এক সিজনে পাওয়া যায় না। খেতে কিন্তু ভালো লেগেছে।"
"দেশের প্রথম নারী প্রকৌশলী।"
"জুলাই ২, ২০২৩ তারিখে গিয়েছিলাম Santa Cruz বিচে। ওখানে একজন দেখাচ্ছিলেন এটা। #santacruzboardwalk"
""
"Beautiful flowers. দূর থেকে শিমুল ফুল মনে করে  কাছে গিয়ে দেখি অন্য ফুল। #losangeles"
"এ বছর ঘুমিয়ে গিয়েছিলাম, তাই শব্দ শুনতে পাইনি।"
"অনেকদিন পরে Gus কে দেখলাম। আগের মতোই তার সেই ভাবসাব। #cat #sanfrancisco"
"A closer look at Golden Gate Bridge, San Francisco. বাতাস ছিল অনেক। মনে হচ্ছিল বাতাস উড়িয়ে নেবে।#sanfrancisco #goldengatebridge"
"Some more summer flowers. #summer2023 #losangeles"
"ঈদ মোবারক।
 
অনেকেই জানতে চান আমেরিকায় আমরা কিভাবে কোরবানি দেই। এখানে দুইভাবে কোরবানি দেয়া যায়। প্রথমটা হলো কাছাকাছি কোন একটা গোরুর ফার্মে (এরা গোরু পালে না, কিন্তু কিনে এনে বিক্রি করে ওখানেই জবাই এবং কাটাকাটি করে দেয়) গিয়ে কোরবানি দেয়া। সে হিসাবে এটাকে গরুর হাট কাম স্লটারিং হাউস বলা যায়। এখানে গরু ছাড়াও ছাগল, ভেড়া, শুকর, হাঁস, মুরগি, কোয়েল এবং কবুতর পাওয়া যায়। ছোটগুলো আবার জবাই করে দেয় না। একবার হাঁস কিনতে চাইলাম, বলে আস্ত নিয়ে আসতে হবে, তাই আর কিনিনি। 

আমাদের কাছাকাছি যেখানে গিয়ে কোরবানি দেয়া যায়, সে জায়গাটার নাম চিনো হিলস। ওখানে কোরবানির ২/১ সপ্তাহ আগে গিয়ে একটা গোরু পছন্দ করে কিছু টাকা অগ্রিম দিয়ে আসতে হয়। ছাগল বা ভেড়ার ক্ষেত্রে এটা করতে হয় না। এরপরে কোরবানি যেদিন দিবো সেদিন ভোরে গিয়ে সিরিয়াল নিতে হবে। সিরিয়াল অনুযায়ী একে একে পশু জবাই করে, মেশিনে কেটে মাংস দিয়ে দেয়। ওখান থেকে মাংস নিয়ে ভাগীদারদের কারো বাসায় গিয়ে ভাগ করে যার যার অংশ নিয়ে চলে যান। এখানকার গোরুগুলো আকারে বড় তাই অনেক মাংস হয়। এদিকে পরিবারের সাইজ ছোট, আত্মীয়স্বজন নেই, মাংস বিলি করার মতো লোকজন নেই। তাই সবাই এক ভাগ করেই দেন। আমরা প্রতি বছর দেশে একটা গোরু কোরবানি দেই। এখানে গোরুর এক ভাগ বা একটা ছাগল দেই। ঝামেলার জন্য কয়েকবার এখানে কোরবানি দেইনি। 

স্লটারিং হাউসের ভিতরে ব্যাপক দুর্গন্ধ। ওখানে ঈদের দিন সকাল থেকে প্রায় সারাদিন থাকাটা একটা পানিশমেন্ট। আমি কয়েকবার গেছি। একবার ঈদের দিন প্রায় সারাদিন ছিলাম। বিকাল ৩/৪টার দিকে মাংস পেয়েছিলাম। এক বাসায় গিয়ে মাংস ভাগাভাগি করে বাসায় আসতে আসতে দিন প্রায় শেষ।

দুইপাশে কাঠের বেরিকেটের মধ্যে দিয়ে গোরুগুলোকে পরিচালিত করে। শেষ মাথায় পৌঁছালে গরুর মাথায় গুলি করে গোরুকে বেহুঁশ করা হয়। তারপরে কেউ আল্লহু আকবর বলে গোরু জবাই করেন। গুলি না করে অত বড় গোরু ধরে শোয়ানোর মতো জনবল নেই, ওরাও হয়তো রাজি হবে না। গুলিটা যে কী সেটা  আমি জানি না। হতে পারে গুলতি মতো কিছু বা কোন সিডেটিভ ইঞ্জেকশন। কোন কোন জায়গায় নাকি যন্ত্র দিয়ে গোরুকে শুইয়ে জবাই  করার ব্যবস্থা আছে। 

আর দ্বিতীয় যেভাবে কোরবানি দেয়া যায় সেটা হলো যেসব মুদি দোকান হালাল মাংস বিক্রি করে, সেখানে গিয়ে কোরবানির কন্ট্রাক্ট দেয়া। সাতজন মিলে গিয়ে বললে মুদি দোকানের মালিক যেখান থেকে মাংস কিনেন সেখান থেকে জবাই এবং প্রসেস করে মাংস এনে দিবেন। 

এ বছর আমার ছেলে তার পরিচিত লোকদের সাথে মিলে দোকানের মাধ্যমে কোরবানির ব্যবস্থা করেছে। তাঁরা নাকি গোরুকে গুলি না করে যন্ত্রের মাধ্যমে শুইয়ে জবাই করেন। 

আমাদের এখনে ঈদ বুধবার, আমাদের কোরবানি হবে বৃহস্পতিবার। আমি ঈদ উপলক্ষে কয়েক ঘণ্টা ছুটি নিয়েছি। সারাদিন ছুটি নিতাম। কিন্তু কোভিডের পরে এই প্রথম আমাদের অফিসে পটলাক হচ্ছে তাই যাবো। সকালে ঈদের নামাজে যাবো, অনেক বাংলাদেশির সাথে দেখা হবে। ওখানে হালকা খাওয়া-দাওয়ার ব্যবস্থা থাকে। বৃহস্পতিবার ওয়ার্ক ফ্রম হোম, মানে যাওয়া আসার সময় বাঁচবে। রান্না করার সময় পাওয়া যাবে।"
""
"কুইল্ট তৈরি করেছিলাম বেশ আগে।"
"এই লোক আমার মেসেন্জারে লিখেছে আমার আইডি নাকি ফেইক। কি একটা অবস্হা!"
"গনি মিয়ার টবে স্ট্রবেরি চায়। #strawberry"
"গনি মিয়ার শখের শিম গাছ। জায়গার অভাবে জামাল দেয়া যায়নি, গাছ উঠে গেছে সজনা গাছ, কমলা গাছ আর বাগান বিলাসে। #vegetables"
""
"চিতল মাছের কোপ্তা। বত্রিশ বছর পরে বানালাম। বিয়ের পরে মাইনীমূখ থেকে কাপ্তাই লেকের মাছ নিয়ে এসে সিদ্দিকা কবীরের বই দেখে বানিয়েছিলাম। এবার বানালাম ইউ টিউব দেখে।"
""
"এটা কী?"
"আজ গাছ থেকে দুই ধরণের শিম পাড়লাম। ভাদ্র করে ফেলেছি।"
"একজন জানতে চাইলেন ‘চিনচিনে ব্যথার ইংরেজি কী’? আমি জানি না। তাই গুগল ট্রান্সেলেটরকে জিজ্ঞেস করলাম। তার উত্তর দেখে আমি তো বেহুঁশ, ওর চাকরি নট করে দিতে হবে। 

বলে কি না চিনচিনে ব্যথার ইংরেজি “Pain in chin”.

ডাক্তারের কাছে গিয়ে কিছু কথা ইংরেজিতে বলা মুশকিল।"
"ছেলেবেলায় দেবদাস বা মেমসাহেব পড়ে কেঁদেছি। অনেক সিনেমা দেখেও কেঁদেছি। বড় হয়ে যখন জানতে পারলাম ওগুলো সত্য না, তখন থেকে কান্নাকাটি কমে গেছে। এখনো মাঝে মাঝে পড়তে পড়তে নিজের অজান্তেই চোখ ভিজে ওঠে। আমার মনে হয় গল্প-উপন্যাস মেয়েরা বেশি পড়েন। আমাদের অফিসে একটা বুক ক্লাব আছে। আমার একজন ছাত্রকে ওখানে জয়েন করতে বলাতে সে বলল, 'ও সব মেয়েলি ব্যাপার'। আমার বলার উদ্দেশ্য ছিল ওর রিডিং স্কিল বাড়ানো।  
  
ফেইসবুকে লেখা দিলে সঙ্গে সঙ্গে কিছু ফিডব্যাক পাওয়া যায় দেখে বেশ ভালো লাগে। আমার লেখা পড়ে অনেকেই লিখেন, ""বেশ ভালো লাগল"", ""মজা পেলাম"", ""অনেক হাসলাম"" ইত্যাদি বা ""মন খারাপ হয়ে গেল"", ""চোখে পানি চলে আসল""। 

এ সব মন্তব্য পড়ে মনে হয় আমি হয়তো লোকের কোমল অনুভূতিগুলোকে একটু হলেও স্পর্শ করতে পারি।    

রোযার দিনে মিথ্যা কথা বলতে হয় না। তাই বান্ধবীর কাছে শোনা একটি ঘটনা নিয়ে ""মা"" নামে একটা গল্প লিখে পেন্সিল নামে একটা ফেইসবুক গ্রুপে দিয়েছিলাম। গল্পটিতে ৫৪০০ এর উপরে রিএকশন আর প্রচুর কমেন্ট পেয়েছি। অনেকেই লিখেছেন চোখে পানি চলে এসেছে। একজন তো লিখেছেন আর কোন গল্প পড়ে এতোটা কাঁদেননি। 

এই গল্পের চেয়ে অনেক বেশি করুন কাহিনী আমাদের জীবনে ঘটে। গল্পের মন্তব্যগুলো ইন্টারেস্টিং ছিল, নিচে সংক্ষেপে মন্তব্যগুলোর ধরণ লিখলাম। 

১। প্রায় সবাই ছেলেকে দোষ দিয়েছেন। অনেকেই বলেছেন যে সাদিকের উচিত ছিল তার স্ত্রীকে থাপ্পড় মেরে বলা, 'আমার মা আমার বাড়িতে থাকবে'।
 
কিন্তু তাতে যে নারী নির্যাতন হয়ে যাবে! 

২। অনেকে লিখেছেন মায়ের যত্ন করা ছেলের দায়িত্ব। সে দায়িত্ব বউয়ের উপরে  চাপিয়ে দিয়ে সাদিক অন্যায় করেছে। 

৩। অনেকে বোনদের দোষ দিয়ে দিলো। তারা কেন মায়ের দায়িত্ব নিলো না। অথচ বোনরা কিন্তু বাবার সম্পত্তির ভাগ পায়নি। 

৪। অনেকে সেই চিরায়ত প্রসঙ্গ টেনে এনে বলেছেন যে শাশুড়ি নিশ্চয়ই বউয়ের সাথে ভালো ব্যবহার করেননি তাই এখন তিনি সেটা ফেরত পাচ্ছেন। 

আশি বছরের উপরে বয়স্ক একজন মানুষের শিশুর মতো, তাঁর সাথে অত রাগ পুষে রাখলে কি চলে?"
"হাঁটতে হাঁটতে ফুল দেখি আর ভাবি এদের কী শহীদ মিনার বা দেব-দেবী নাই? সব ফুল গাছে কেন?"
""
"কম্পিউটার বিশেষ অজ্ঞ, আমাদের Gus."
"ছয়তলা বিল্ডিং এর পাঁচতলায় দেখি একজন নারী আর একজন পুরুষ একটা দোলনায় দাড়িয়ে ব্রাশ দিয়ে ঘসে হোস দিয়ে পানি ছিটিয়ে বাইরের দেয়াল পরিস্কার করছেন। দোলনাটা দড়ি দিয়ে বাধা থাকলেও আমার মনে হলো দড়ি ছিড়ে গেলে কী হবে। ভয়ে কিছুক্ষণ ওদিকে তাকাইনি। কিন্তু যখন দোলনাটা দোতলায় নেমে এলো দেখলাম ওনাদের কোমরেও দড়ি বাধা আছে। একটু নিশ্চিন্ত হলাম। #losangeles"
"https://youtube.com/playlist?list=PLeoJTbTTl3YmYOsZXfLHy7Qoz19vtHPSV
কাজের ছেলে, শেষে গিয়ে কেমন গুবলেট পাঠিয়ে ফেলল!"
"সোজা সাপটা পাটি সাপটা। ভিতরে দিয়েছি চকোলেট চিপস আর নারিকেল। খুব মজা হয়েছে। চীজ আর নারিকেলেরটা তেমন জমেনি। #পিঠা"
"পাশের বাড়ির সাদা গোলাপের সৌরভ, আমরাও পাই।"
""
""
"বাংলাদেশ মেলা ২০২৩ এর আরো একটি গান। #losangeles"
"বাংলাদেশি মেলা ২০২৩ , লস এন্জেলেসে একজন শিল্পির সঙ্গীত পরিবেশনা। #losangeles"
"সেদিন এখনো অনেক দূর।"
"কিছু হলুদ গোলাপের শুভেচ্ছা। #losangeles"
"হাঁটতে গিয়ে পথের পাশ থেকে তোলা ভিডিও। #losangeles"
"আমার বাগানের হলুদ গোলাপ। ফোটে গাঢ় হলুদ রং নিয়ে। ধীরে ধীরে রং হালকা হয়। পুরা ফুটে গেলে পাপড়িতে হালকা গোলাপী আভা দেখা যায়। #roses #losangeles"
"আমার বন্ধুদের মধ্যে যারা ওজিএসবি এর সদস্য আছেন, তাঁদের প্রতি অনুরোধ রইলো আমার বুজি (বোন) M. Rashida Begum কে ভোট দেয়ার জন্য।"
"খালিশপুরে অবস্থিত খুলনা নিউজপ্রিন্ট মিল থেকে দৌলতপুরে অবস্থিত বিএল কলেজে বিসিএস পরীক্ষা দিতে যেতাম ১৯৯২ সালের মে-জুন মাসে। বাসায় ফেরার সময় নিউপ্রিন্ট মিলের গেট থেকে কিনতাম পানিতাল। আহা কতদিন খাই না! 

ফেইসবুকে ছবি দেখি আর মনে মনে গান গাই, 
"" দিবস রজনী আমি যেন কার আশায় আশায় থাকি। 
..................................................................।
তৃষিত আকুলও আঁখি।"" 

#পানিতাল_খুলনা"
"রাস্তার দুইদিনের ঢালে সুসজ্জিত ফুল। #california"
"এই ফুলটার মিষ্টি ঘ্রাণ মন ভালো করে দেয়। দেখতেও সুন্দর। #california"
"কে বা কারা আমার নামে ফেইক একাউন্ট খুলে ফ্রেন্ড রিকোয়েস্ট পাঠাচ্ছে। প্রথমটা আসল। পরেরটা ফেইক। নকলটাতে কেউ রেসপন্স করবেন না প্লিজ। আর টাকা চাইলে দিবেন না। আমি কোথাও যাইনি, বাসায় আছি। কোন বিপদেও পড়িনি আলহামদুলিল্লাহ্‌।"
"আরো কিছু গোলাপের শুভেচ্ছা। #roses"
"নাম না জানা ফুল। অফিস এলাকার রাস্তার পাশে। #MontereyParkCalifornia"
"ফেইসবুক মনে করিয়ে দিল।"
"সবাইকে মা দিবসের শুভেচ্ছা। ভালো থাক পৃথিবীর সব মা এবং মেয়ে, সেই সাথে বাবা এবং ছেলে। #Mothersday2023"
"ব্যাকইয়ার্ডের বাগান বিলাস।"
"ইলিশ মাছের ইত্যাদি দিয়ে কচুর নতি। #ইলিশমাছ #কচুরলতি"
"পুলিশের হেলিকপ্টার কাকে খোঁজে কে জানে! আমি একটু ভিডিও করে নেই। সাথে নবপত্রপল্লবে সুশোভিত বৃক্ষ এবং পরিস্কার নীল আকাশে ভেসে বেড়ানো মেঘের ভেলাদেরও তুললাম।"
"পায়রা ব্রিজের উপর থেকে তোলা পায়রা নদী আর পটুয়াখালী ক্যান্টনমেন্ট। দেখেন তো ব্যাংকক/সিংগাপুরের মতো লাগে কি না? একটা খবরে দেখলাম তাই জানতে চাইলাম। বাড়ির লাগেই ব্যাংকক/সিংগাপুর থুইয়া মুই এইহানে আমেরিকায় কী হরতে আছি কয়ন দেহি? #পটুয়াখালী  ভাইরাস"
""
"অনেক আগের লেখা"
"এখন ক্যালিফোর্নিয়ার পাহাড় কিংবা সমুদ্রের পাড়ে যেখানেই যাই চোখে পড়ে বিভিন্ন ধরনের হলুদ বুনো ফুল। দূর থেকে দেখলে মনে হয় সরিষার ফুল। El Matador State Beach, Malibu থেকে তোলা। #malibu #losangeles #ElMatador"
""
"গত এপ্রিল মাসের ৩০ তারিখে আমরা লস এন্জেলেসের ‘The Congregational Church of Christian Fellowship’ দেখতে গিয়েছিলাম। খুব সুন্দর দেখতে। #losangeles #church"
"আমার ছেলেরা ছোটকালে ইফতারিতে ছোলা খেতে না। তারা বলতো, ‘এটা হলো ঘোড়ার খাবার, আমরা খাই না।’ সেই থেকে ওদের ছোলা খেতে আর সাধাসাধি করি না।

সেদিন কোরিয়ান বারবিকিউ খেতে গেছি। তারা ঝিনুক অর্ডার করল। আমি আমার ছেলেবেলার গল্প বললাম, ‘আমাদের বড় পুকুরে ডুব দিয়ে ঝিনুক তুলে আনতাম। ওগুলোকে দুই ভাগ করে ভিতরের অংশটা হাঁসদের খেতে দিতাম আর বড় সাইজের খোলস ঘষে সাদা করে ফেলতাম। তারপরে আরো ঘষে ওটার ঠিক মাঝখানে একটা ফুটো করে ফেলতাম। এভাবেই তৈরি হয়ে যেত এক আশ্চর্য যন্ত্র, যেটাকে তোমরা পিলার বলো। ওটা দিয়ে আমরা আম ছিলে খেতাম।

তবে হাঁসের খাদ্য আমি খাই না।’

কেমন একচোট প্রতিশোধ নিতে পেরে বেশ ভালো লাগছে।
ঝিনুকের খোলসগুলো সুদৃশ্য, তাই একটা নিয়ে এসেছি টিস্যু পেপারে পেচিয়ে। ভাবলাম পিলার বানাব, কিন্তু ধৈর্য নাই। মনে হচ্ছে ২টা আনলে কানের দুল বানানো যেত। তবে ১টাও শোপিছ হিসাবে মন্দ নয়।"
"পাখির মতো উড়তে মন চায়?"
"আমার দেবরের মেয়ে নোশিনের বিড়াল টুসি।

"
"বসন্তের আরো কিছু ফুল। #flowers #losangeles"
""
"রনি 

রমিছার এক মেয়ে আর এক ছেলের পরে যখন আর একটা ছেলের জন্ম হলো তখন সে আর তার দিনমজুর স্বামী মাজেদ খুশিই হলো। অভাবের সংসার হলেও ""মুখ দেয় যে আহার দেবে সে"" এই কথাটা ওরা বিশ্বাস করে। আর তাছাড়া মেয়ে বাচ্চা পেলে কোন লাভ নাই, খেয়ে দেয়ে বড় হয়ে গিয়ে পরের ঘর আলো করে। ছেলে হলে একটু বড় হয়ে কামাই করে বাবা-মাকে কিছুটা সাহায্য করতে পারবে। তাই তিন নাম্বার বাচ্চা খুব বেশি কাঙ্ক্ষিত না হলেও ছেলে বলে তার আগমনে কেউ অখুশি না। ছেলাটা দেখতে খুন সুন্দর হয়েছে, তার নাম রাখা হয়েছে রনি। 

রনি দেখতে সুন্দর হলেও ওর চেহারায় একটা অস্বাভাবিকতা লক্ষ্য করে বস্তির অনেকেই। কেমন যেন বড় বড় চোখ করে একদিকে তাকিয়ে থাকে নির্লিপ্তভাব। এই নিয়ে বস্তির মহিলারা ফিসফিস করে কিন্তু রমিছাকে কেউ কিছু বলে না। দিন যায়, রনি বড় হয়, ওর মধ্যে অস্বাভাবিকতা আরো প্রকট হয়ে ওঠে। রনি আর দশটা স্বাভাবিক বাচ্চার মতো যথা সময়ে উপুড় হতে, হামাগুড়ি দিতে বা বসতে পারে না। এক বছর বয়স হলে রনিকে কোথাও হেলান দিয়ে বসিয়ে দিলে বসে কিন্তু মাথাটা একদিকে ঝুঁকে পড়ে আর মুখ দিয়ে লালা ঝরে প্রায়ই। রমিছা আর মজিদ পির, ফকির আর কবিরাজের কাছ থেকে তাবিজ, কবচ আর পানি পড়া অনেক করেছে কিন্তু কোন লাভ হয় নাই। 

রমিছা আগে কয়েকটা বাড়িতে কাজ করতো। এখন এই বাচ্চার জন্য কাজ করেতে পারে না। রনির জন্মের আগে রমিছার মেয়ে আট বছর বয়সি ফাতেমা স্কুলে যেত। চার বছর বয়সি ছেলে আলোকে সাথে নিয়ে রমিছা কাজে যেতো, ফাতেমা বাসায় এসে নিজেই ভাত বেড়ে খেয়ে নিত। এখন আলোও স্কুলে যায়, কিন্তু রনিকে নিয়ে কাজে যাওয়া যায় না। একজনের আয়ে সংসার চলে না। মজিদ কোন দিন অসুস্থ হয়ে কাজে যেতে না পারলে খাবার জোটে না, লোকের কাছ থেকে ধার করতে হয়। 

এমতাবস্থায়, রনির দেড় বছর বয়সের সময় একদিন রাতে মজিদ রমিছাকে বলল, 'তুমি রনিরে এতিমখানায় দিয়া দেও, ও আর ভালো অইবে না। আমি একলা কাম কইরা আর কুলাইতে পারতেছি না, তুমি কিছু করো।' 
- কি কতা কন? পোলারে আমি ডাক্তার দেহামু। 
- ডাক্তার তো অনেক দেহাইলা। ও ভালো অইবে না।
- বাপ বাঁইচা থাকলে তাগো এতিম কয়? ওরে এতিমখানায় নেবে? 
- তুমি যাইয়া কবা যে ওর বাপ মইরা গেছে। 
রাগে, দুঃখে রমিছা কথা বলে না। ফোচ ফোচ করে কাঁদতে কাঁদতে ঘুমিয়ে যায়।     

সকালে নাস্তা খেয়ে মজিদ কাজে চলে গেলে ফাতেমা পান্তা ভাত খেতে খেতে তার মাকে বলে, 'মা, কাইল রাইতে তোমাগো কতা আমি হুনছি। আমার ভাইরে খবরদার এতিমখানায় দিবা না। ওরে আমি পালমু।  তুমি বিকাল বা সন্ধ্যার দিকে কাম পাও কি না দ্যাহো। আমি স্কুল শ্যাষ কইরা আওনের পর তুমি কামে যাইও।' 

ছোট্ট আলোও বোনের কথায় সায় দিয়ে বলে, 'হ মা, ভাইয়েরে আমি আর আপায় দেইখা রাখমু। তুমি কামে যাইও।' 

রনির জন্মের পরে ফাতেমা আর আলো যেন একটা খেলনা পুতুল পেয়েছে। ওকে তারা অনেক আদর করে, খেলতে চায় একসঙ্গে কিন্তু রনির খেলায় আগ্রহ কম। ফাতেমা রনিকে মাঝে মাঝে ভাত খাইয়ে দেয়া বা কাপড় বদলে দেয়ার কাজগুলো করতে পারে। 

কিছুদিন পরে ওদের বাসার কাছের একজন মহিলা বলল, 'রনিরে সাভারে নিয়া যাও না কেন?  ওইহানে সিআরপি আছে। আমার ভাইয়ের কাছে হুনছি, সিআরপিতে অনেক লোকের চিকিৎসা হয় বিনা পয়সায়।  একবার যাইয়া দেহো ওইখানে চিকিৎসা করাইয়া ও ভালো অয় কি না! 

 কথায় বলে ডুবন্ত মানুষ খড়কুটা ধরে ভাসতে চায়। রমিছা ওর প্রতিবেশীর কথা শুনে সত্যি একদিন রনিকে নিয়ে বাসে করে একাই চলে গেল মানিকগঞ্জ থেকে সাভারের সিআরপিতে। 

ডাক্তারের কাছে গিয়ে রমিছা বলল, 'ডাক্তার সাহেব আমার পোলার বয়স দেড় বচ্ছর। কিন্তু এহনো হাঁটাচলা করতে পারে না। কোন কতাও কয় না। একটু ভালো কইরা দেহেন।' 

ডাক্তার রনিকে পরীক্ষা করে বলল, 'চাচি আপনি অনেক দূর থেকে অনেক আশা নিয়ে আসছেন। কিন্তু আমি আপনাকে কোন আশা দিতে পারছি না। আপাতত কিছু ভিটামিন লিখে দিচ্ছি। কিন্তু ওর অসুখটার নাম হচ্ছে ডাউন সিনড্রোম। এটা কেন হয় আমরা বলতে পারব না। এর কোন চিকিৎসা নেই, ও কোনদিন ভালো হবে না। মানে ও কোনদিন স্বাভাবিক জীবন যাপন করতে পারবে না।' 

ডাক্তারের কথা শুনে রমিছা চোখে আঁচল চেপে কাঁদে আর বলে, 'ডাক্তার সাহেব, আমরা গরিব মানু এই পোলা পালমু কেমনে? এর পেছনে কত খরচ, আর আমরা মইরা গেলে ওরে কেডা দেকবো? আল্লাহ কেন গরিব মাইনষেরে এত বড় শাস্তি দিল?' 
- চাচি আল্লাহ মানুষকে পরীক্ষা করার জন্যই বিপদ দেন। বিপদে ধৈর্য হারা হইয়েন না, ধৈর্য ধরে বাচ্চাটাকে পালেন। আল্লাহ আপনার ভালো করবেন। 
রমিছা রনিকে কোলে নিয়ে কাঁদতে কাঁদতে ডাক্তারের রুম থেকে বের হয়ে গেল। 
       
রমিছাকে ফিরতে দেখে ফাতেমা আর আলো এসে ওকে জড়িয়ে ধরে জানতে চায়, 'মা, রনি  কই?'
- ওরে সাভারে হাসপাতালে ভর্তি কইরা দিয়া আইছি। 
ফাতেমা শঙ্কিত হয়ে জানতে চায়, 'ও থাকবো কেমন কইরা, ভয় পাইবে না? তুমি থাকলা না কেন?'
- ওইখানে অনেক ডাক্তার আর লোকজন আছে ওরে দেহার জন্য। কোন সমস্যা অইবো না। 
-  ওরে কবে নিয়া আসবা?
-  ও যহন পুরা ভালো অইয়া যাইব, আটতে পারবো, কতা কইতে পারব তহন নিয়া আসমু। 
- কতদিন লাগবো ওর ভালা অইতে? 
- ডাক্তার কইছে বছর খানেক লাগবো। 
শুনে রনির জন্য মন খারাপ হলেও ফাতেমা আর আলো এই বাবস্থা মেনে নেয়, ভাই সুস্থ হয়ে ফিরবে এই বিশ্বাসে। বস্তির লোকজনও স্বস্তি বোধ করে এই ভেবে যে ছেলেটা এবার ভালো চিকিৎসা পাবে। 

সিআরপিতে অনেকদিন ধরে আয়ার কাজ করে আফিফা। তার বিয়ে হয়েছিলো, বাচ্চা হয় না বলে স্বামী তালাক দিয়েছে। তারপরে বিভিন্ন জায়গায় টুকটাক কাজ করেছে। শেষে এখানে চাকরি পেয়ে থিতু হয়েছে। 

সবাই যার যার কাজে ব্যস্ত, কোন একটা কাজে দ্রুত বারান্দা দিয়ে যাওয়ার সময় আফিফা দেখল একটা বাচ্চা দেয়ালের সাথে হেলান দিয়ে বসে আছে, কিন্তু ঠিকমত বসে থাকতে পারছে না মাথাটা একদিকে ঝুঁকে  আছে। আফিফা ভাবল ওর মা হয়তো বাথরুমে গেছে। যেতে যেতে বাচ্চাটার কথা  আফিফা ভুলে গেল। একটু পরে ওই বারান্দা দিয়ে ফেরার সময় সে আবার বাচ্চাটাকে দেখলো। এবার বাচ্চাটা মাটিতে শুয়ে আছে, একটু গোঙ্গানির মতো শব্দ করছে। আফিফা জোরে বলল, 'এই এটা কার বাচ্চা?' কারো কাছ থেকে কোন সাড়া না পেয়ে এবার সে চেঁচামেচি শুরু করে দিল। ওর চেঁচামেচি শুনে আশপাশ থেকে অনেক লোক ছুটে এলো। সবাই অবাক হয়ে আলোচনা করছে এ বাচ্চাটা এখানে কোথা থেকে এলো এটা নিয়ে।  ঠিক তখনই রনিকে যে ডাক্তার পরীক্ষা করেছিল সেই ডাক্তার এসে বলল, 'আরে একটু আগেই তো ওকে আমি দেখলাম। ওর মার সাথে এসেছে ওর মাকে খুঁজে বের করো।' 

সবাই মিলে গোটা হাসপাতাল তন্ন  তন্ন করে খুঁজেও বাচ্চার মাকে পাওয়া গেলো না। দারোয়ান কিছুই বলতে পারল না। গেট দিয়ে কত লোক আসা যাওয়া করে সে খেয়াল করেনি কোন মহিলা বাচ্চা নিয়ে এসে একা ফিরে গেছে।    

রনিকে ফিমেল ওয়ার্ডে রাখা হলো। ওয়ার্ডের পরিচালক আফিফাকে বললেন, 'তুমি যেহেতু ওকে প্রথমে দেখতে পেয়েছো তুমি ওর দায়িত্ব নাও।  আর তাছাড়া তোমার কোন ছেলেমেয়ে নেই বলে তোমার মনে যে দুঃখ ছিল, সেটাও আল্লাহ দূর করে দিলেন তোমাকে এই ছেলেটা দিয়ে।' 

আফিফা খুশি মনে রাজি হলো রনির দেখাশোনা করার। আফিফা কুড়িয়ে পাওয়া ছেলেটির নাম রাখল ওর নিজের নামের সাথে মিলিয়ে আফিফ। অন্য রোগীদের দেখাশুনা করার পাশাপাশি আফিফকে অত্যন্ত স্নেহ ভালোবাসা দিয়ে যত্ন করে আফিফা। রনি বেশিরভাগ সময়ই শুয়ে থাকে। মাঝে মাঝে উঁচু একটা হুইল চেয়ারে করে আফিফা ওকে নিয়ে ঘুরে বেড়ায় পুরা হাসপাতাল। এ সময় রনির চোখেমুখে ফুটে উঠে খুশির আলোকচ্ছটা। আফিফার মুখও মাতৃত্বের গর্বে ঝলমল করে। মনে মনে ভাবে হায়রে নারীজন্ম একটা বাচ্চা জন্ম দিতে না পারার অপরাধে সংসারই করতে পারলো না! 

রাতে মজিদ ঘরে ফিরে সব শুনে ভাবল ভালোই হলো তাহলে। কিন্তু কিছুদিন পরে একদিন বাচ্চারা স্কুলে গেলে রমিছা মজিদকে সত্যি কথা বলে যে রনি কোনদিন ভালো হবে না জেনে ওকে হাসপাতালের বারান্দায় ফেলে রেখে চলে এসেছে সে। 
  
সব শুনে মজিদ বলল, 'আমারে কইছো কইছো আর কাউরে কিছু কইবা না। পোলা-মাইয়ারা হুনলে রাগ অইবো। এই বস্তিতে আর থাহন যাইব না। অন্য জায়গায় যামু গিয়া।'

কিছুদিন পরে রমিছারা অন্য বস্তিতে চলে যায়। আলো কিছুদিন মাকে ভাইয়ের কথা বলে, পরে আস্তে আস্তে ভুলে যায়।  

কিন্তু ফাতেমার মাঝে মাঝে রনির কথা খুব মনে পড়ে, তখন সে লুকিয়ে কাঁদে। ওর বাবা বা মা কখনো রনিকে দেখতে যায় না বা রনির কথা বলে না দেখে ফাতেমা বুঝতে পারে রনিকে আর ফেরত আনবে না। ও ভাবে ইস রনির যদি একটা ছবি থাকত তাহলে বড় হয়ে ও ঠিকই সিনেমার গল্পের মতো ওর ভাইকে খুঁজে বের করত। 

ফাতেমা চোখ বুঁজে মনে মনে ওর ভাইয়ের চেহারাটা মনে রাখতে চেষ্টা করে। চেহারা মনে থাকলে একদিন ঠিক সে তার ভাইকে খুঁজে বের করবে। 

পারবে তো ফাতেমা রনিকে খুঁজে বের করতে?     
(সত্যি ঘটনার ছায়া অবলম্বনে রচিত।)"
""
"আপনি কি মিসেস ইমেলদা মার্কোস?

ইমেলদা মার্কোস ছিলেন ফিলিপাইনের রাষ্ট্রপতি ফার্দিনান্দ মার্কোসের স্ত্রী। মার্কোস ১৯৬৫ থেকে ১৯৮৬ মেয়াদে ফিলিপাইনের রাষ্ট্রপতির দায়িত্ব পালন করেন। তখন ওই দেশে দুর্নীতি চরম পর্যায়ে পৌঁছে। মার্কোসের পরিবার দুর্নীতির মাধ্যমে বিপুল সম্পদের মালিক হন। কিন্তু, ১৯৮৬ সালে চারদিনের অহিংস আন্দোলনে নিজ দপ্তর ত্যাগে বাধ্য হন ফার্দিনান্দ মার্কোস। সেই সময়ের খবরের কাগজে আসে যে মিসেস মার্কোসের তিন হাজার জোড়া জুতা ছিল, যখন দেশের লোকজন খেতে পায় না।  

বুয়েটে আমাদের ইকোনমিক্স পড়াতেন ঢাকা বিশ্ববিদ্যালয় থেকে পাশ করা এক তরুণ প্রভাষক। তিনি চাহিদা  এবং যোগান এর সাথে দ্রব্যমূল্যর ওঠানামা ইত্যাদি বিষয়ে অনেক জ্ঞান দান করতেন। 

একদিন তিনি আমাদের ক্লাসের একটা ছেলেকে দাঁড় করিয়ে জানতে চাইলেন, 'তোমার কয় জোড়া জুতা আছে?'  আমাদের ক্লাসমেট তো খুবই বিব্রত বোধ করল, কিছুক্ষণ কোন উত্তরই দিতে পারল না। শেষে অনেক হিসাব-নিকাশ করে বলল, 'তিন জোড়া।' 

শিক্ষক বললেন, 'বাংলাদেশের অর্থনৈতিক প্রেক্ষাপটে চিন্তা করলে তুমি একজন মিসেস মার্কোস।' আমরা সবাই ততক্ষণে মনে মনে গুনছি আমাদের কার কয় জোড়া জুতা আছে। আমাদের মফস্বল থেকে আসা বন্ধুটির হয়তো এক জোড়া বাথরুমে যাওয়ার স্পঞ্জের স্যান্ডেল, একজোড়া দোকানপাট বা মসজিদে যাওয়ার চামড়ার স্যান্ডেল, আর এক  জোড়া ক্লাস করার জন্য জুতা ছিল। তখন আমাদের ক্লাসের সবাই মিসেস মার্কোস ছিলাম।  

কিছুদিন পরে ওই শিক্ষক আর ক্লাস নিতে আসেন না। আমার বান্ধবী বলল, 'উনি ওয়ার্ল্ড ব্যাংকের লক্ষ লক্ষ টাকা বেতনের চাকরি পেয়ে চলে গেছেন।' 

আমার তখন খুব জানতে ইচ্ছা হচ্ছিল তখন স্যারের কয় জোড়া জুতা ছিল বা এখন ওনার কয়েক জোড়া জুতা আছে। সে কথা আর কোনদিন জানা হবে না। 

এখন যেহেতু বাংলাদেশের অর্থনৈতিক অবস্থা অনেক ভালো।  তাই ধরে নিলাম কারোর যদি পাঁচের অধিক জোড়া জুতা থাকে তাহলে তিনি বাংলাদেশের প্রেক্ষাপটে মিসেস মার্কোস। তবে এ ক্ষেত্রে ছেলেদের থেকে মেয়েরা এগিয়ে। যেমন আমি তখনো মিসেস মার্কোস ছিলাম এখনো আছি, কিন্তু আমার স্বামী না ও হতে পারেন। 

আপনি কি মিসেস মার্কোস? যদি আপনার জুতার সংখ্যা ৫ জোড়ার অধিক হয় তাহলে হ্যাঁ অন্যথায় না লিখুন। 

(ইহা হয় একটি ফ্যান পোস্ট। কেউ উত্তর দিতে না চাহিলে বা বিব্রত বোধ করিলে উত্তর দেওয়া অনাবশ্যক।)"
"কাল পোস্ট দেয়ার পরে আজ একটা লক্ষ্যে পৌঁছ গেছি। বাকিটা মানে লেখা একদিনে ১০০০-২০০০ শব্দের বেশি সম্ভব হবে না। তাই টার্গেট কমিয়ে দিলাম।"
""
""
"মনে মনে ভাবি রোজ ১০,০০০ পদক্ষেপ হাঁটব আর ১০,০০০ শব্দ লিখব।

দিনশেষে দেখি ২০০/৩০০ কদম হেঁটেছি আর 0 শব্দ লিখেছি। 

আমাকে দিয়ে কিচ্ছুটি হবে না।"
"আমার বাগান বিলাস, down to earth. Like me😁😁😁. #bougainvilleaflowers"
""
"দুই বছর আগের গোলাপ।"
"গতকাল রাতে কানাডা থেকে আসা আত্মীয়দের নিয়ে হলউডে ঘোরাঘুরি।"
""
"Robot serving food at Korean barbecue restaurant. After my son took all items the robot said, “Enjoy your food. I am leaving.” Robot এর মুখে এই কথা শুনে I am তো অবাক!"
"ঈদের দিন বিকালে ঈদের কেনাকাটা ও বেড়ানো। Citadel Outlets mall, নানা ব্রান্ডের সব দোকানে বাহারি পন্য সামগ্রী সাজানো আছে। শুধু ঘুরতেই ভালো লাগে। #citadeloutlets"
"ফুলের বনে যার কাছে যাই তারেই লাগে ভালো। #flowers"
""
"Baklava বানিয়েছি ঈদের দিন। #baklava"
""
"দুই বছর আগের ফুল। এ বছর কম ফুটেছে।"
"ঈদ মোবারক। আল্লাহর অশেষ রহমত বর্ষিত হোক আপনার ও আপনার পরিবারের সকলের উপরে। #Eid"
"দুই বছর আগে অনেক ফুল ফুটেছিল।"
"ইদ বানান নিয়ে যন্ত্রণায় আছি। বালা একাডেমি বলছে ইদ, জনগণ বলছে ঈদ।

ঈদ মোবারক লিখব না ইদ মোবারক লিখব দ্রুত জানান।

ঈদ মোবারক—-হ্যাঁ/Yes  
ইদ মোবারক——না/No

ভোট গুনে ফলাফলের ভিত্তিতে শুভেচ্ছা জানাব।"
"ইদের শাড়ি 
এবার ইদে কিচ্ছুটি কিনব না, 
এই ছিল মনে ভাবনা। 
কেটে যাবে ইদ পুরানো শাড়ি-গয়নাতে
লোকের জোটে না খাবার ইফতার ও সেহরিতে! 

লিলি চৌধুরী ইফতার পার্টিতে পরে নতুন জামদানি, 
ইনিয়ে বিনিয়ে, রং-ঢং আর হাসিতে করে শাড়ির গল্প, 
দিয়েছে গুড়িয়ে মোর সংকল্প, 
কিনতে হবে জামদানি দামি অল্প। 

আড়ং-এ গিয়ে ঘুরে-ফিরে দেখে শুনে, 
জামদানির দাম লক্ষ টাকা দিলাম গুনে গুনে। 
মিষ্টি রং, ঘন বুনন, ডিজাইন মনকাড়া, 
হিংসার ঢেউ লিলি চৌধুরীর বুকে দিবে কঠিন নাড়া।

আমার সঙ্গে লাগতে এসো না বুঝেছ লিলি বেগম,
সাত পুরুষের বড়লোক আমরা দেখাই না অতো হেডম। 
নতুন নতুন বড়লোক হয়ে শাড়ি কেন দেখানোর জন্য, 
দুই দিনের যোগী যেন তুমি ভাতেরে কও অন্ন। 

(এইটা কিন্তু আমি না। অনেক বছর হলো নিজে পছন্দ করে শাড়ি কিনি না। কেউ ভালবেসে দিলে না করি না। তবে লক্ষ টাকা দামের শাড়ি স্বপ্নে কেন বাস্তবেও দেখিনি।)"
"আবার বাগান বিলাস আর গোলাপ ফুটছে আমাদের বাগানে।"
"Pebble Beach, California July 5, 2021. The name comes from a lot of rocks in the shore. #california #pebblebeach"
""
"ক্যালিফোর্নিয়ায় ডিপার্টমেন্ট অফ মোটর ভিহেকেলস ড্রাইভিং লাইসেন্স দিয়ে থাকে। ড্রাইভিং লাইসেন্সের জন্য আবেদন করার সময় জানতে চাওয়া হয় আবেদনকারী তার কোন অঙ্গ প্রত্যঙ্গ দান করবে কি না। মানুষকে এ কাজে উদ্বুদ্ধ করার জন্য ওখানে বলা আছে যে একজন মানুষ এই কাজের মাধ্যমে মোট ৮ জন মানুষের জীবন বাঁচাতে পারেন এবং আরো ৭৫ জন মানুষকে সুস্থ হতে সাহায্য করতে পারেন। 

জানি মরে গেলেই সব শেষ। মাটিতে শুইয়ে রাখলে অনুজীবগুলো চারিদিক থেকে আক্রমণ  করে দেহটা খেয়ে ফেলবে। তবুও ওখানে টিক দিতে পারিনি। ভয়, মারা যাওয়ার পরে কাটাছেঁড়ার অস্বস্তি ইত্যাদি কাটিয়ে উঠতে পারিনি বলে। 

ডাঃ জাফরুল্লাহ চৌধুরী মানবকল্যাণে তার দেহ দান করে গেছেন। কিন্তু পরিবারের লোকজনদের মধ্যে কেউ এটার পক্ষে, কেউ বিপক্ষে। এটা নিয়ে ফেসবুকে সময় টিভির খবর দেখছিলাম। খবরের নিচে মানুষের মন্তব্যগুলো পড়ছিলাম আর ভাবছিলাম বেশিরভাগ লোকই ওনার চাওয়ার প্রতি সম্মান দেখিয়ে ওনার দেহ মেডিকেল কলেজে দান করার পক্ষে মতামত দিবে।

কিন্তু না আমার ধারণাকে ভুল প্রমাণিত করে বেশিরভাগ লোকই তার দেহ দাফনের পক্ষে মতামত দিয়েছে। তা দিক, মত প্রকাশের স্বাধীনতা সবার আছে। কিন্তু কিছু লোক এত খারাপ মন্তব্য করেছে যেটা পড়ে আমার রীতিমতো বিবমিষা হয়েছে। একটা উদাহরণ দিলাম। 

মনে করেন উনি মুক্তিযোদ্ধা বা ডাক্তার বা বিখ্যাত কেউ না, সাধারন একজন মানুষ। যার বয়স হয়েছিলো ৮১ বছর এবং যিনি মৃত। তাঁর প্রতি মানুষের সামান্যতম শ্রদ্ধাবোধ থাকবে না?"
"Thank you Sylvia Pandit for nice review."
"গত বছরের পোস্ট।"
"শুভ নববর্ষ। এ বছরের ২৭ জানুয়ারি আমাদের গ্রামের কিছু দৃশ্য। #Bangladesh #patuakhali"
"মসজিদে আজকের ইফতার এবং ডিনার।"
"ঝড়ের মুখে, পায়রার বুকে

আমাদের গ্রামের পশ্চিম পাশ দিয়ে বয়ে চলেছে পায়রা নদী। নদী বেশ চওড়া। এপার থেকে ওপারে গাছপালা দেখা যায়, সবুজ একটা লাইনের মতো। আলাদা করে কোনটা কোন গাছ চেনা যায় না। ছেলেবেলায় পায়রা নদীতে ঝড়ের মুখে পড়েছি অনেকবার। দুইবারের কথা খুব মনে আছে। একবার আব্বা মায়ের সাথে বড় বোনের বাড়ি যাচ্ছি বেড়াতে। 

আমরা ভালো আবহাওয়া দেখে রওয়ানা হয়েছি। একটু যেতেই দেখি কোথা থেকে যেন আকাশে মেঘের আনাগোনা শুরু হয়ে গেলো। আব্বা চিন্তিত মুখে বললেন, 'আবার মেঘ করল !'   
বলতে বলতেই বিদ্যুৎ চমকাতে শুরু করল, হাল্কা বাতাসে নৌকা দুলে উঠলো। 
আব্বা বললেন, 'মোসলেম কি বুঝতেছ, আগে নদী পাড়ি দিয়া নিবা না কি, বাতাস তো দেখি বাড়তেছে।' 
- হ, ঝাঁপা (ঝাপটা) আওয়ার আগে পাড়ি দিমু। । 

মোসলেম চাচা পাড়ি ধরলেন। বাতাসের বেগের সাথে পাল্লা দিয়ে বেড়ে যাচ্ছে নৌকার দুলুনি।  আমার খুব ভয় লাগছে, আব্বা, মা, চাচা সবাই চুপচাপ। নৌকা ক্রমশ নদীর মাঝের দিকে আগাচ্ছে আর দুলুনি বাড়ছে। আমার মাথা ঘুরাচ্ছে। বাতাসের বেগ বেড়ে গিয়ে এখন শোঁ শোঁ আওয়াজ হচ্ছে। সামনের দিকে তাকিয়ে দেখি ঢেউগুলো আগের চেয়ে অনেক বড়। সবাই দোয়া ইউনুছ পড়া শুরু করলাম। আমি ভয়ে সামনের দিকে তাকাতে পারছি না, আবার তাকিয়েও আছি। এক একটা ঢেউ যেন পাহাড়ের সমান উঁচু, এগিয়ে আসছে দেখেই ভয় লাগে। মনে হয় এবার নৌকাটা ওই ঢেউয়ের নিচে চাপা পড়ে হারিয়ে যাবে। কিন্তু নৌকাটা কিভাবে যেন ঢেউটার উপরে উঠে যায়। সঙ্গে সঙ্গে আবার নৌকাটা নিচে চলে যায় আর সামনে দেখি পাহাড়ের মত আর একটা ঢেউ এগিয়ে আসছে। 

আব্বা বললেন, 'ঢেউয়ের দিকে তাকায়ে থাকিস না, অন্য দিকে তাকা।' আমি উল্টা দিকে তাকিয়ে দেখি সেই একই দৃশ্য। আমি ঠিক বুঝতে পারলাম না কোন দিকে তাকালে একটু আরাম হবে। আমি মাঝি চাচার দিকে তাকিয়ে একটু ভরসা পাওয়ার চেষ্টা করলাম। সে মুখ দেখি অতি নির্লিপ্ত। তিনি মুখ শক্ত  করে ঠোঁটের সাথে ঠোঁট চেপে বসে আসেন, চোখের দৃষ্টি ঢেউয়ের উপরে। কপালে বিন্দু বিন্দু ঘাম, কপালের মাঝখানের শিরাটা ফুলে আছে। বৈঠা নৌকার সাথে দুই হাত দিয়ে শক্ত করে চেপে ধরে আছেন। তাঁর হাতের পেশি টানটান শক্ত আর হাতের শিরাগুলো ফুলে আছে। আমি মায়ের কোল ঘেঁষে শুয়ে পড়লাম, তাতেও আরাম পাই না। মাঝে মাঝে পানি ছিটকে নৌকায় আসছে। 

প্রায় আধা ঘণ্টা বা তারও বেশি সময় এভাবে চলার পরে নৌকা একটু তীরের কাছাকাছি চলে এলো। দূরে  নদীর পাড় চোখে পড়ছে। বাতাসের বেগ একটু কমলো আর ঢেউগুলো একটু ছোট হয়ে এলো। বৃষ্টি পড়তে শুরু করলো ঝিরিঝিরি । কিন্তু ঝড় পুরাপুরি থামল  না। ঢেউয়ের দোলায় দুলতে দুলতে আমরা আপাদের বাড়ি পৌঁছালাম। 

এর পরের বারে ঝড়ের মুখে পড়লাম একদিন আপা আর দুলাভাই-এর সাথে তাঁদের বাড়ি থেকে পটুয়াখালী শহরে যাওয়ার সময়। পায়রা নদী ধরে উত্তর থেকে দক্ষিণ দিকে অনেকটা গিয়ে  বামে ঘুরে পটুয়াখালী শহরের পাশের লাউকাঠি নদীতে যেতে হবে। এবারেও পায়রা পাড়ি দেয়ার সময় ঝড়ের মুখে পড়লাম, লাউকাঠি নদীতে এসে নৌকাটা প্রায় ডুবে যাচ্ছে আমার দুই বোন জোরে চিৎকার করে দোয়া  পড়ছি। সেই ঝড়ের কথা মনে হলে এখনো ভয় পাই।  

""রাখে আল্লা মারে কে?"" আল্লাহ্‌র রহমতে প্রত্যেকবারই রক্ষা পেয়েছি।"
"আইড় মাছ রান্না করি। অনেকদিন কিন্তু খাবারের গল্প করি না। এই যে কাল রাতে সেহরি খেলুম পান্তা-ইলিশ, সাথে ভাজা শুকনা মরিচ আর টালা চিংড়ি সে কথা কি আমি কাউকে বলতে গেছি? বলেন দেখি?"
"আমেরিকান ড্রিম 
বেআইনি অভিবাসীদের বহনকারী মাইক্রোবাসটি মেক্সিকো থেকে আমেরিকায় প্রবেশ করা মাত্র ড্রাইভার ঘোষণা করল যে আমরা এখন আমেরিকায় পৌঁছে গেছি। গাড়িতে ছোট্ট একটা আনন্দ উল্লাসের ঢেউ বয়ে গেল। গাড়িতে যারা আছে তাদের প্রায় সবাই এসেছে দক্ষিণ বা মধ্য আমেরিকার বিভিন্ন দেশ থেকে আমেরিকান ড্রিম সফল করতে। এদের মধ্যে একমাত্র সাজিদ ব্যতিক্রম। ওর সাথে পাকিস্তান থেকে আসা লোকদের ভাগ করে বিভিন্ন গ্রুপের সাথে জুড়ে দেয়া হয়েছে। ছোট নৌকায় করে সাগরে ভাসতে ভাসতে কোনদিন বেঁচে ফিরতে পারবে সেই আশাই ছিল না সাজিদের। কতো যে দিন রাত্রি কেটে গেছে সাগরে তার হিসাব নাই। মাঝে মাঝে কড়া রোদ, মাঝে মাঝে  বৃষ্টি, মাঝে মাঝে তীব্র শীত, আর সাগরের ঢেউ তো আছেই, এভাবেই কেটেছে পুরা সময়টা। খাওয়া এবং পানির কষ্ট ছিল। কয়েকজন তো মারাই গেল। এসব কষ্টের কথা কি সাজিদ জানত না? জানত, খবরের কাগজে বা টেলিভিশনে এসব খবর সে দেখেছে। কিন্তু এগুলোকে অতটা সত্যি মনে হয়নি, যতটা সত্যি দেখা যায় চোখের সামনে বিদেশ থেকে আনা টাকায় খড় বা টিনের ছাপড়া দেয়া ঘর ভেঙ্গে দ্রুত দালান উঠে যায়। 

মেক্সিকোতে সাজিদের আলাপ হয়েছে রবার্তোর সঙ্গে। ওর বাড়ি এল সালভাদর,  ইংরেজির অবস্থা ভালো না, সাজিদের ইংরেজি ওর চেয়ে একটু ভাল। 
রবার্তো বলল, 'তুমি কোথায় যাবে?' 
- আমি জানি না। এদেশে কাউকে চিনি না। 
-তাহলে আমার সাথে চলো আমার পরিচিত এক লোক আছে আমাকে চাকরি দেবে বলেছে। আপাতত চলো তার কাছে যাই যদি সে কোন ব্যবস্থা করে দিতে পারে। 
- ঠিক আছে চলো। 

রবার্তো আর সাজিদ এসে পৌঁছালো জোসেফের কাছে। বাসায় এসেই সাজিদ নামাজ পড়লো বেশ অনেকক্ষণ ধরে। আসার সময় ছোট্ট ব্যাগে বাবা একটা পাতলা জায়নামাজ ঢুকিয়ে দিয়ে বলেছিল, 'নামাজ যেন কখনোই বাদ না যায় বেটা!' 

সাজিদের নামাজ শেষ হলে জোসেফে হেসে বলল, 'তুমি মুসলমান? তোমাদের তো দিনে পাঁচবার নামাজ পড়তে হয়। আমি বুঝি না কি করে তোমাদের এত ধৈর্য থাকে পাঁচবার তাঁকে ডাকার! আমরা তো সপ্তাহে একদিন রবিবার তাও চার্চে যেতে পারি না।'  
- তোমরা চার্চে যাও না বলে আমেরিকায় না কি সব চার্চ মুসলমানরা কিনে নিয়ে মসজিদ করে ফেলছে? 
- কি জানি! আমি শুনিনি। 
 রবার্তো বলল, 'আমাদের ওখানে এখনো কিছু মানুষ নিয়মিত চার্চে যায়, যেমন আমার মা আর দাদি যায়।’
সাজিদ বলল, 'এই যে এতো কষ্ট করে বেঁচেবর্তে এখানে এলাম, এটা তো আল্লাহ্‌র রহমত। তাঁকে তো কৃতজ্ঞতা জানাতেই হবে! আমি সাগরে নৌকায় ভাসতে ভাসতে বা গহীন বনের ভিতর দিয়ে হাঁটতে হাঁটতেও নামাজ পড়েছি।”

পরের দিনই জোসেফ ওদের নিয়ে গেল তার কাজের জায়গায় ডাঃ হেনরির কাছে। সাজিদ জানল এই রাজ্যের না অ্যারিজোনা। ওরা জোসেফের গাড়িতে করে রওয়ানা হলো। যেতে যেতে সাজিদ দেখল রাস্তার দুই ধারে দিগন্ত বিস্তৃত মাঠ খালি পড়ে আছে। কোথাও ঘরবাড়ি বা ফসলের খেত চোখে পড়ে না। মাইলের পর মাইল জমি খালি পড়ে আছে। মাঠে কিছু কিছু ঘাস দেখা যায় তাও রোদে পুড়ে গেছে। মাঝে মাঝে দেখতে পেল পাহাড়, বেশির ভাগই পাথুরে। মাটির পাহাড়ও আছে, তাতে আছে অল্প কিছু ঘাস কোন গাছ নেই। সাজিদ জানতে চায়, 'এখানে চাষ করে না কেন'? 
- এটা হলো মোহাবি মরুভূমি। বৃষ্টি হয় না বলে পানির অভাবে চাষ হয় না। তাছাড়া মাটি পাথরের মতো শক্ত। । 

অবশেষে ওরা বড় রাস্তা থেকে একটা ছোট রাস্তায় ঢুকে আরো মাইল তিনেক চলার পরে এসে পৌঁছালো একটা একতলা বাড়িতে। রাস্তাটা এখানেই শেষ। বাড়িটা হাতের ডানদিকে। বাড়িটা বানানো হয়েছে একটা ছোট পাহাড়ের আড়ালে রাস্তা থেকে চট করে চোখে পড়ে না। 

ঢোকার মুখে সাইনবোর্ডে ডাক্তারের নাম লেখা আছে। 
ডাঃ হেনরির সাথে ওদের পরিচয় করিয়ে দিলো জোসেফ, 'ডাঃ তোমাকে বলেছিলাম না যে আমার দেশ থেকে এক ভাই আসবে? এই যে তাকে নিয়ে এসেছি আর ও হল পাকিস্তান থেকে এসেছে, ওর নাম সাজিদ। ওকে আমাদের সাথে কাজে লাগিয়ে দিতে পারো'। 
-  ঠিক আছে কাগজপত্র পূরণ করে ওদের সইটই নিয়ে নাও আর কাল থেকে ট্রেনিং দেয়া শুরু করো।
ওরা যে রুমটাতে বসেছে সেটাকে ক্লিনিকের রিসিপশন বলে মনে হচ্ছিল সাজিদের। একটা ডেস্ক আছে, ফোন আছে কিন্তু কোন রিসিপশনিস্ট নাই। কোন রোগীও দেখল না ও। ভাবল অন্য রুমে আছে হয়তো। এতো সহজে চাকরি পেয়ে সাজিদ বেশ খুশি। 

সপ্তাহ খানেক তিনজন মিলে শুধু অফিসে আসা-যাওয়া করল। সবকিছুই ভালো, শুধু সাজিদ বুঝতে পারল না ওর কাজটা কি?  

পরের সপ্তাহে জোসেফ বলল, 'চলো আমরা মিশনে যাই।' তিনজন মিলে গাড়ি করে চলে গেল দূরে একটা পাহাড়ের নিচে। ওখানে লেখা আছে, 'হাইকিং  ট্রাক'। এক জায়গায় কয়েকটা সাইকেল পার্ক করা আছে। রাস্তায় জনপ্রাণীর চিহ্নমাত্র নাই। ওরা গাড়িতে চুপচাপ বসে আছে।  হঠাৎ দেখল ২৫-৩০ বছর বয়সি একটা ছেলে হ্যাকিং শেষ করে পাহাড়ের ঢাল বেয়ে নেমে আসছে। জোসেফ ছেলেটার কাছে গিয়ে বলল, 'আমাদের গাড়িতে একটু সমস্যা হয়েছে। একটু দেখে দিতে পারবে?'  ছেলেটা বলল, 'সরি, আমার সময় নাই। আমার একটা এপয়নমেন্ট আছে। এখনই চলে যেতে হবে।' 
বলে ছেলেটা আর দাঁড়ালো না সাইকেল নিয়ে চলে গেল। 

ওরা আরো আধা ঘন্টা অপেক্ষা করার পরে বছর চল্লিশ বয়সি আর একজন লোক এলো। লোকটাকে জোসেফ একই অনুরোধ করল। লোকটা গাড়ির বনেট খুলে পরীক্ষা করার জন্য যেইমাত্র ঝুঁকেছে, অমনি জোসেফ পকেট থেকে একটা রুমাল বের করে লোকটার নাকে চেপে ধরল। মুহূর্তে লোকটা অজ্ঞান হয়ে গেল। ওরা দ্রুত লোকটাকে গাড়িতে তুলে নিল। সাজিদ খুব অবাক হল। আবার মজাও পেল। ও ভাবল ডাক্তার একে আটকে রেখে মুক্তিপণ আদায় করবে মনে হয়।

এভাবে তিন মাসে ওরা মোট চারজন লোককে ধরে নিয়ে এলো বিভিন্ন জায়গা থেকে। ওরা এক জায়গায় দুইবার যায়নি। একদিন সাজিদ জোসেফকে জিজ্ঞেস করল, 'আচ্ছা, আমরা যে লোকগুলোকে ধরে নিয়ে আসি,  মুক্তিপণের টাকা পাওয়ার পরে ওদেরকে ফেরত দিয়ে আসে কে?' 
জোসেফ চমকে ওর দিকে তাকিয়ে ম্লান হেসে বলল, 'তার জন্য অন্য লোক আছে।' 

বেশ কিছুদিন ওরা আর কোন লোক আনতে পারল না, মানে সুবিধামত লোক পেল না। একদিন ডাক্তার চিন্তিত মুখে বলল, 'তোমরা আর কাউকে আনতে পারলে না! এদিকে রোগীর অবস্থা খারাপ।' 
তারপরে স্বগতোক্তির মতো করে বলল, 'কিডনি না হলে রোগীকে বাঁচানো যাবে না বলেছে হাসপাতাল থেকে।' 

জোসেফ বলল, 'কাল চেষ্টা করে দেখি।' 
অন্যরা কথাবার্তা তেমন বুঝল না, চুপ করে থাকলো।  

ওরা তিনজন বিদায় নিয়ে চলে আসার জন্য দাঁড়িয়েছে তখন ডাক্তার বলল, 'সাজিদ তোমার সাথে কথা আছে, তুমি আর একটু বসো।’
অন্যদের জিজ্ঞাসু মুখের দিকে তাকিয়ে ডাক্তার বলল, 'তোমরা চিন্তা করো না, আমি ওকে বাসায় পৌঁছে দেবো।' 

ওরা চলে গেলে ডাক্তার কথা বলতে বলতে একটা রুমাল সাজিদের নাকে চেপে ধরল। সাজিদ  বিস্ফোরিত চোখে ডাক্তারের দিকে চেয়ে থাকতে থাকতে জ্ঞান হারাল। 

পরেরদিন জোসেফ আর রবার্তো সকালে কাজে এলো। জোসেফ ডাক্তারকে বলল, 'কাল সাজিদ বাসায় ফেরেনি, ওর কি হয়েছে জানো?' 
- হ্যাঁ, কাল তোমরা যাওয়ার পরে ওর ফোন এসেছিল দেশ থেকে। ওর মা মারা গেছে তাই পাকিস্তান চলে গেছে। আমি অনেক নিষেধ করেছিলাম কিন্তু শুনল না। এমন কান্নাকাটি শুরু করলো, তাই আমি ইমারজেন্সি টিকেট কেটে নিজেই গাড়ি চালিয়ে ওকে এয়ারপোর্টে নামিয়ে দিয়ে এসেছি। তোমরা খামোখা চিন্তা করবে বলে আর তোমাদেরকে ফোন করে জানাইনি।

জোসেফ আর রবার্তো পস্পরের মুখের দিকে তাকাল। ওরা জানে যে সাজিদের মা বেঁচে নেই। ওরা ডাক্তারের কাছ থেকে বিদায় নিয়ে মিশনে চলে গেল।

গাড়িতে উঠে জোসেফ খুব জোরে গাড়ি চালিয়ে বাসায় চলে এলো। রবার্তোকে বলল, 'সাজিদের কি হয়েছে বুঝতে পেরেছ নিশ্চয়ই। ওই ডাক্তার আর কিছু ডাক্তারের সাথে মিলে মানুষের অঙ্গ বিক্রির ব্যবসা করে। আজ সাজিদকে মেরেছে, কাল আমদের কাউকে মারবে। আধা ঘণ্টার মধ্যে সব জিনিস গুছিয়ে গাড়িতে তোল। আমরা এখান থেকে যত দূরে সম্ভব অন্য কোন জায়গায় চলে যাবো।' 

ওরা দ্রুত সব গুছিয়ে নিলো। তাকে ভাঁজ করে রাখা সাজিদের জায়নামাজটা হাতে নিয়ে ডুকরে কেঁদে উঠলো রবার্তো। ওকে সান্ত্বনা দিতে গিয়ে জোসেফও কাঁদল। ওরা জায়নামাজটা সাথে নিলো, নিলো সাজিদের ব্যাগটাও। এই বিদেশ বিভূঁইয়ে বিদেশিদের দুফোঁটা চোখের জলই যেন সাজিদের আত্মার জন্য পরম সান্ত্বনা। 

ঘণ্টা দুই গাড়ি চালানোর পরে একটা গ্যাস স্টেশনে থেমে ট্যাঙ্ক ভর্তি করে গ্যাস নিলো জোসেফ। একটু পরে একটা পাবলিক টেলিফোন থেকে পুলিসে ফোন করে ডাক্তারের নাম ঠিকনা দিয়ে বলল, 'দ্রত তোমরা ওখানে যাও। ডাক্তার হেনরি আরো কিছু ডাক্তার সাথে নিয়ে মানুষের অঙ্গের ব্যবসা করে। এজন্য তারা জীবিত মানুষ ধরে নিয়ে মেরে ফেলে। কাল মেরেছে সাজিদ নামের এক পাকিস্তানিকে। সাজিদ বেআইনিভাবে এদেশে এসেছে, তাই ওর কোন রেকর্ড পাবে না। আর ওই বাড়িটা বাইরে থেকে ছোট মনে হলেও নিচে আছে অনেকগুলো গোপন ঘর। ওসব ঘরে খুঁজলে তোমরা অনেক প্রমাণ পাবে। ’ 
- তুমি কে? তুমি কী তোমার পরিচয় গোপন রাখতে চাও? 
- হ্যাঁ 
- ধন্যবাদ। 
জোসেফ দ্রুত গাড়ি চালায়। পুলিস বা ডাক্তার কারো কাছেই ধরা পড়া যাবে না। কিছুতেই না। 

(গল্পের পিছনের গল্পঃ আমার বস একদিন বললেন যে আমেরিকার কোথায় না কি কিছু ডাক্তার মিলে মানুষ ধরে নিয়ে গিয়ে তাদের অঙ্গ বিক্রি করত, এটা খবরের কাগজে এসেছে। আমেরিকার ক্যালিফোর্নিয়া অঙ্গরাজ্যের লস এঞ্জেলেসের পশ এড়িয়া মন্টারি পার্কের এক পাহাড়ের উপরে আমার অফিস। লান্চ ব্রেকে আমি হাঁটতে যাই। পাহাডের ঢাল বেয়ে কিছুটা নেমে ডানে ঘুরলে রাস্তার দুধারে চমৎকার সব বাড়ি দেখতে দেখতে সুনশান নিরবতার মধ্যে হাঁটি। বাড়িগুলোতে কোন মানুষ আছে বলে মনে হয় না। বাচ্চারা স্কুলে, বড়রা কাজে আর বৃদ্ধরা মনে হয় ওল্ডহোমে। মাঝে মাঝে বন্ধ গেটের পিছন থেকে সারমেয়র ডাক চমকে দেয়। এমন সব নির্জন মুহূর্তে হঠাৎ একটা গাড়ি দেখলে ভয়ে শিরদাড়া বেয়ে ঠান্ডা একটা রক্তস্রোত বয়ে যায়, হাতপায়ে কাঁপন ধরে। মনে হয় এই বুঝি গাড়ি থামিয়ে আমাকে তুলে নিয়ে যাবে। সেই ভয় থেকেই এই গল্পের উৎপত্তি।)"
"কুসুমের শ্বশুর বাড়ি
- ও বউ, তুমি বারান্দার চেয়ারে বইসা একটু আচার পাহারা দেও। দেইখো যেন কিছুতে মুখ না দেয়। আমি রান্দার জোগাড় করি। 
 
শাশুড়ির নির্দেশে কুসুম বারান্দায় বসে আচার খেতে খেতে রোদে শুকাতে দেয়া আচার পাহারা দিচ্ছে। রোদের দিকে তাকিয়ে থাকতে থাকতে ওর ঘোর লাগে, মাথায় চক্কর দেয়, এতো কড়া রোদ!  হঠাৎ কুসুম দেখে উঠানের এক প্রান্তে পায়জামা পাঞ্জাবি পরা ওর আব্বার মত এক লোক এদিকে এগিয়ে আসছে। কুসুম মনে মনে ভাবছে, 'নিশ্চয়ই আমি দিবা স্বপ্ন দেখছি।' দুই হাতে চোখ কচলে নিয়ে সে ভালো করে তাকায়। ততক্ষণে লোকটা মাঝ উঠানে চলে এসেছে।  কুসুম দেখল সত্যি ওর আব্বা এসেছে। ছুটে গিয়ে আব্বা বলে তার একটা হাত জড়িয়ে ধরল। 
কুসুমের শাশুড়ি রান্নাঘর থেকে ছুটে এসে সালাম দিল, 'আসসালামু আলাইকুম বেয়াই সাহেব ভালো আছেন?' 
 - জি ভালো আছি। আপনারা ভালো আছেন? 
- ভালো আছি। ও বউ তোমার আব্বারে বইতে দেও। হাতপাখা নিয়া বাতাস কর। দেহ কতো ঘাইমা গেছে। 

কুসুম ওর আব্বাকে বাতাস করতে লাগলো। হাসিকান্নার মাঝে কুসুম গ্রামের সবার খোঁজখবর নিল।  এমন কি পাগলা নুরা, এক ঠ্যাং ভাঙা কুকুরটা বা তার আদরের গলা ছিলা মোরগটা পর্যন্ত কেউ বাদ গেল না। 

কুসুমের শাশুড়ি আছিয়া দ্রুত এক গ্লাস লেবুর শরবত এনে বেয়াই আলমকে খেতে দিল।

নানা গল্প কথায় তারা ডাল, আলু ভর্তা, আর ডিম ভাজি দিয়ে দুপুরের  খাওয়া খেল। আছিয়া অত্যন্ত লজ্জিত হয়ে বলল, 'বেয়াই এমন সময় আইলেন, একটা মুরগি যে রান্না করমু সেই সময় নাই। আইজ বাড়িতে খালি আমরা দুইজন তাই ভালো কিছু রান্ধি নাই। আপনের বেয়াই আর সুমন হাটে গেছে।
- না বেয়াইন আমি কিছু মনে করি নাই। আমি না জানাইয়া চইল্লা আইলাম। কুসুমরে নেতে আইছি, ওর আম্মায় ওর জন্য মন খারাপ করে।
একথা শুনে আছিয়া নীরব হয়ে গেলো, তার মুখে ফুটে উঠলো বিষাদের ছায়া। কুসুমের মুখও মলিন হয়ে গেলো। 

কুসুম গ্রামের স্কুল থেকে ভালভাবে এসএসসি পাশ করেছে। কলেজ দূরে আবার খরচের ব্যাপার আছে বলে আর পড়া হয়নি। তিন মাস আগে ঘটকের মাধ্যমে এই বাড়ির সুমনের সাথে কুসুমের বিয়ে হয়। ঘটকের কাছ থেকে ছেলের পরিবারের কথা জেনে আলম খুশি হয়েছে। এদের অবস্থা আলমের চেয়ে ভালো। চৌচালা টিনের ঘর, বেশ কিছু জমি জায়গা আছে, আবার হাটে একটা কাপড়ের দোকান আছে। বাপ বেটা মিলে চালায়। ছেলের বড় বোনের ভালো বিয়ে হয়েছে। ছেলে এইচএসসি পাশ করে আর পড়েনি। অপরদিকে আলম কোনমতে নিজের জমিতে চাষবাস করে সংসারের ভাত কাপড়ের সংস্থান করে। 

তবে ঘটক বলেছে পনেরো হাজার টাকা যৌতুক দিতে হবে। এতো ভালো প্রস্তাব দেখে আলম রাজি হয়ে গেল। ভাবল গাঁই গোরুটা বিক্রি করে দিয়ে মেয়ের বিয়ের সব খরচ আর যৌতুকের দাবি মিটাবে। নিজেরা দুধ না হয় খেলোই না কয়েক বছর। কিন্তু বিয়ের এক সপ্তাহ আগে গোরুটা চুরি হয়ে গেল। কোন রকমে নিজেদের খাওয়ার জন্য রাখা চালের কিছুটা বিক্রি করে আর ধার দেনা করে মেয়ের বিয়ের খরচ আর পাঁচ হাজার টাকা নগদ যৌতুক দিতে পারল আলম। বিয়ের অনুষ্ঠানে ছেলে আর ছেলের বাবা যৌতুক নিয়ে কিছু বলল না। 

কিন্তু বৌভাতের শেষে যখন আলম বলল, 'বেয়াই আমাদের এহন বিদায় দেন, কুসুম আর জামাইরে আমরা ফিরানিতে লইয়া যাই।' 
তখন কুসুমের শ্বশুর খুব স্বাভাবিকভাবেই বলল, 'বিয়াই সাহেব। আমার পাওনা দশ হাজার টাকা না দিলে তো আর আপনার মাইয়ারে আপনার বাড়ি যাইতে দিমু না।' 

একথা শুনে আলমের হৃদয় ভেঙ্গে গেল। ভাবল মেয়েকে কি তাহলে জেলখানায় পাঠানো হলো? বিয়ের পরে কুসুমের মন ছিল আনন্দে পরিপূর্ণ। এবাড়ির সবার আদর ওকে স্পর্শ করেছে। তদুপারি এদের আর্থিক সচ্ছলতা দেখে কুসুম বেশ স্বস্তি বোধ করে। বাবার সংসারের টানাটানির দিন শেষ। ওই সংসারে প্রয়োজনই মিটত না সব সময়, শখ তো ওর কাছে সুদূর পরাহত। শ্বশুরের কথা শুনে কুসুম যেন বজ্রাহত হয়ে পড়ল। নীরবে চোখের জল ফেলতে লাগল।  আলম ও কাঁদতে কাঁদতে বাড়ি চলে গেল। 

কুসুম ভেবেছিল অন্য সব শাশুড়িদের মতো ওর শাশুড়ি ওকে দিয়ে দিনরাত কাজ করাবে, কাজে খুঁত ধরবে আর যৌতুকের টাকা নিয়ে অনেক কটু কথা শোনাবে।  কিন্তু ওর শাশুরি এসব কিছুই করে না। কুসুমকে খুব আদর করে। কিন্তু তাই বলে কুসুম আলসেমি করে না। শাশুড়ির সাথে সাথে কাজ করে, যেমনটা করতো মায়ের সাথে। 

তিনমাস পরে আজ আবার কুসুমকে নিতে ওর বাবার এই আগমন। আছিয়া একজনকে দিয়ে হাঁটে খবর পাঠায় যেন গোরু মাংস নিয়ে আসে বাড়িতে মেহমান এসেছে।

সন্ধ্যায় সুমন আর ওর বাবা ফজল হাট থেকে বাড়ি ফিরে আসে। আছিয়া আর কুসুম মিলে পোলাউ, গোরুর মাংস আর রুই মাছের দোপেঁয়াজা রান্না করে। সুমন আর ফজল আলমকে নিয়ে খায়, আছিয়া পরিবেশন করে। আলম প্রচণ্ড অস্বস্তি নিয়ে  খেতে খেতে ভাবে কখন ওর আসার উদ্দেশ্যটা বলবে। এদিকে ফজলের কোন তাড়া নেই। সে নানা বিষয়ে কথা বলে, আলমের বাড়ির খোঁজ খবর নেয়। খাওয়া শেষে হাত ধুয়ে এসে আলম  সংকোচের সাথে বলল, 'বেয়াই সাহেব, কুসুম তো তিন মাস হইয়া গেল বাড়ি যায় না! এবার ওরে একটু বাড়ি নিয়া যাইতে চাই। ওর মায়ের খুব মন খারাপ ওর জইন্য, তার শইলডাও একটু খারাপ হইছে মাইয়ার চিন্তায় চিন্তায়।' 
- আপনের মাইয়া পানিতে পড়ে নাই। এহানে সে খুব আদর যত্নে আছে। আমি তো আপনেরে আগেই কইছি আমার পাওনা দশ হাজার টাকা না দিলে মাইয়ারে আর আপনার বাড়ি নিয়া যাইতে পারবেন না।
- বেয়াই আপনে তো জানেন আমি একটু অসুবিধার মধ্যে আছি। গোরুডা চুরি হইল। কিছু দেনা আছে। ওগুলা দিয়া আপনের টাহা দিমু, একটু সময় দেন। না হলে হালের বলদ গোরু দুইডার একটা বিক্রি করতে হয়।  
- ঠিক আছে যহন টাকা দিতে পারবেন, তহন কুসুমরে নিয়া যাইবেন। 
রাতে আলম ঘুমাতে পারলো না। সকালে নাস্তা না খেয়েই কুসুমরে বলল, 'যাইরে মা। ভালোভাবে থাহিস।' 
ক্রন্দনরত মেয়ের মাথায় হাত বুলিয়ে পাঞ্জাবির হাতায় চোখ মুছতে মুছতে আলম বাড়ির পথ ধরল।

কুসুম ওর খাটে বসে কাঁদতে থাকে। আছিয়া এসে ওর হাত ধরে সান্ত্বনা দেয়, 'তুমি কাইন্দ  না মা। এরা অইলো দিয়া জালেমের গুষ্টি। আমার বিয়ার পর আমার শ্বশুর আমারে পাঁচ বচ্ছর বাপের বাড়িতে যাইতে দেয় নাই এই যৌতুকের টাহার লাইগা। আমি কতো ছোডো আছিলাম। মা-বাপ, ভাই-বোনদের জন্য পরান পুড়ত। তোমার শ্বশুরের বয়স কম আছিল, লেহাপড়া জানত না, কোন আয় রোজগার আছিল না। বাপের কতার অবাধ্য অইতে পারে নাই। আমার বাবায় টাহা দেতে পারে নাই। শ্যাষে আমার মায়ের খুব অসুখ হইছিল তহন যাইতে দেছে।' 
ঘরের দরজার কাছে দাঁড়িয়ে সুমন আর বারান্দায় বসে ফজল সব কথা শুনতে পায়। 
সুমন বলল, 'তুমি পাঁচ বচ্ছর বাপের বাড়ি যাও নাই হুনছি। কিন্তু এই কারণে তা জানতাম না।' 
- কোনদিন কই নাই বাবা। এসব কতা কইয়া আর লাভ কী? খালি কষ্ট বাড়ে। কিন্তু আইজ আর না কইয়া পারলাম না। তুই লেহাপড়া শিকছস। তুই জানোস যে তোর শ্বশুর গরিব। সে হালের বলদ বেইচা টাহা দেলে চাষবাস করব কেমনে? পরে তো না খাইয়া থাহা লাগবে। যৌতুক নেয়া বেআইনি। আমি তোর আব্বারে নিষেধ করছি যৌতুক নিতে, আমাগো কি কম আছে? 
ফজল গর্জে উঠে, 'মাইয়া লোকের কথায় সংসার চলে?' 
আছিয়া বলল, 'আপনে আর আপনার আব্বায় আমার লগে জুলুম করছেন আমি সহ্য করছি। আমার পোলা আর তার বউয়ের লগে আমি আপনেরে জুলুম করতে দিমু না। সুমন তুই কাইল সকালে বউরে লইয়া ওর বপের বাড়ি যাবি। না হইলে আমি খাওয়া দাওয়া বন্ধ কইরা দিমু।' 
ফজল রাগে গজগজ করে, 'যা খুশি করো তোমরা মা-বেটা মিইলা। আমার কতা তো তোমরা শুনবা না!' 

সুমন সারারাত ভেবে সিদ্ধান্ত নিল সকালে কুসুমকে নিয়ে চলে যাবে শ্বশুর বাড়ি। আব্বা একটু রাগ করলে করুক পরে ঠিক হয়ে যাবে। 

সকালে উঠে সুমন বলল, 'কুসুম তুমি রেডি হও। আইজ তোমাদের বাড়ি যাবো।' 
খুশিতে কুসুমের চোখেমুখে চাঁদের আলো খেলে যায় মুহূর্তের জন্য। কিন্তু একটু পরেই বলে, 'কিন্তু আব্বায় যদি রাগ করে?' 
- করবে না মনে হয়। 
দুজন তৈরি হয়ে বাবা-মায়ের কাছ থেকে বিদায় নিতে গেল। 
সুমন  বলল, 'মা, আমরা যাই।'
- আইচ্ছা বাজান, সাবধানে যাও। 
কুসুম শাশুড়িকে ছালাম করে, দেখাদেখি সুমনও ওর মাকে ছালাম করে। 
কুসুম ভয়ে ভয়ে সংকুচিতভাবে ফজলকে ছালাম করলে ফজল বলল, 'তোমার আব্বারে বইলো আর টাকা দেওয়া লাগবে না। আগের দেওয়া পাঁচ হাজার টাকা এই নাও, ঋণ শোধ করতে কাজে লাগবে।' 

কুসুমের চোখ থেকে জল গড়িয়ে পড়ে, একই সঙ্গে সে খুশিতে লাজুক হাসে। 
ফজল কুসুমের মুখের দিকে তাকিয়ে থেকে হাসি-কান্নার খেলা দেখে। তার মনে পড়ে যায় ছেলেবেলায় রোদের মধ্যে বৃষ্টি হলে ছড়া কাটত ""রোদ হচ্ছে বৃষ্টি হচ্ছে, খেঁকশিয়ালের বিয়ে হচ্ছে।' 

কুসুমের মুখের দিকে তাকিয়ে থাকতে থাকতে ফজলের মনে জন্ম নেয় অদ্ভুত এক মায়া। বলতে ইচ্ছা করে, 'তাড়াতাড়ি ফিরা আইসো মা।' কিন্তু বলে না, ভাবে ওর যে কয়দিন মন চায় বাবার বাড়ি গিয়ে থেকে আসুক। 

ঠিক এই সময় ফজলের নিজের মেয়ে সুরমার কথা মনে পড়ে। শ্বশুর বাড়িতে মেয়েটা ভালো আছে তো? অনেকদিন দেখা হয় না। খুব শীঘ্রই যেতে হবে সুরমাকে দেখতে।"
"মা 
- ওকি আম্মা এতো আস্তে ভাত খাচ্ছ কেন? আর একটু মাংস নিবা? 
খাবার টেবিলে বড় ছেলে সাদিক তার পঁচাশি বছর বয়সি মা রোখসানা আহমেদকে প্রশ্ন করলো। টেবিলে বসা সাদিকের ছেলে, মেয়ে এবং স্ত্রী সবাই ঘুরে তাকালো রোকসানার দিকে। রোকসানা অত্যন্ত সংকুচিত ভাবে বললেন, 'শক্ত ভাত খেতে পারি না বাবা।' 
সাদিক তার স্ত্রী জুলিকে বলল, 'ভাতটা একটু নরম করলেও তো পারো!'
জুলি ঝাঁঝিয়ে উঠলো, 'আমি নরম ভাত খেতে পারি না।' 
- রুকুকে বললেই তো পারো একটু ভাত আলাদা করে নিয়ে পানি দিয়ে পাঁচ মিনিট আবার রান্না করলেই তো হয়ে যায়। 
- না পারি না। রুকুর আরো অনেক কাজ আছে। আম্মা আসলেই ওকে সারাক্ষণ দৌড়ের উপরে রাখেন। এটা কর, ওটা কর। নানান রকম হুকুম চলতেই থাকে। ওনাকে যা কিছু খেতে দেয়া হয়, তাতেই কোন না কোন দোষ খুঁজে পান। লবণ হয়নি, ঝাল হয়নি, চিনি হয়নি, মাছ ভালো করে ধোয়া হয়নি, তরকারির সাইজ ঠিক হয়নি।
 
সবাই চুপচাপ খেয়ে যার যার রুমে চলে গেল। 
বেডরুমে এসে জুলি বলল, 'তোমার মাকে অন্য কারো বাসায় পাঠিয়ে দাও। আমি আর রাখতে পারব না।' 
-  আশ্চর্য, আম্মা মাত্র সাত দিন হয় এসেছেন। এখন কোথায় পাঠাবো? 
-  সেটা তোমার ব্যাপার।  আমার বাসায় আর উনি থাকতে পারবেন না এটাই হচ্ছে আমার ফাইনাল কথা। 
সাদিক বিপন্ন বোধ করে।

সাদিক প্রথমেই ফোন করে বোন সোহেলীকে, সে দুই বোনের মধ্যে বড়। কুশল বিনিময়ের পরে সে আসল কথা বলে, 'আম্মাকে তোর বাসায় কিছুদিন রাখতে পারবি?' 
-  কেন তোমার বউ সাত দিনেই ক্লান্ত হয়ে গেছে? 
-  আম্মা অনেক ঝামেলা করে, পরের মেয়ে কত সহ্য করবে? 
-  শোন ভাইয়া আমি আগেই বলেছি আম্মাকে রাখতে পারব না। আব্বা মারা যাওয়ার পরে যখন তোমরা সম্পত্তি ভাগাভাগি করো, তখন আমাদের দুই বোনকে আর আম্মাকে কিছুই দাও নাই। তখন বলেছিলে যে আব্বা আমাদের দুই বোনকে টাকা পয়সা খরচ করে যৌতুক দিয়ে বিয়ে দিয়েছেন, তাই আমরা আর বাবার সম্পত্তির অংশ পাবো না। আর আম্মার অংশও তোমরা তিন ভাই ভাগ করে নিয়েছো। তখন বলেছিলে, ""আম্মার সম্পত্তির দরকার কি? তাকে তো আমরা তিন ভাই দেখে রাখবো।"" আব্বা মারা যাওয়ার এক বছর পরেই তোমরা তিন ভাই আম্মাকে নিয়ে ঠেলাঠেলিি শুরু করলে। সে সব দেখে সোহানা আম্মাকে নিয়ে ওর কাছে সাত/আট বছর তো রাখল। এখন তোমরা তিন ভাই পালা করে আম্মাকে রাখ।
- সোহানা অতদিন রাখতে পারলো আর তুই কয়েকটা মাস রাখতে পারবি না? 
- না পারব না। সোহানা অনেক ভালো মানুষ তাই আম্মাকে রেখেছে নিজের ক্ষতি করেও। আম্মাকে রাখতে গিয়ে ওর সংসারে কত অশান্তি হয়েছে তার হিসাব কি তোমরা রাখো? আমি কিছু কিছু জানি। ওর স্বামী, শ্বশুর-শাশুড়ি কেউই আম্মাকে দেখতে পারে না। ওদের কথা হচ্ছে, ""তোমার কোন ভাই না থাকলে মাকে রাখলে আমরা আপত্তি করতাম না। তুমি তো অনেকদিন রাখলা, এবার তোমার ভাইরা রাখুক।""    
- হ্যাঁ, ওর সংসারে অশান্তি হচ্ছিল বলেই তো আমরা আম্মাকে নিয়ে এসে তিন ভাই পালা করে রাখলাম এই বছরখানেক। তুই না হয় ছয়টা মাস রাখ। 
- না ভাইয়া, আমার সংসারে অশান্তি হবে। আমাকে মাফ করো।

সাদিক সোহানাকে ফোন করতে ভরসা পায় না, কারণ ওর স্বামী আবার মাকে নিয়ে ওর কাছে রাখলে নিজেই বাড়ি ছেড়ে চলে যাওয়ার হুমকি দিয়েছে।
 
মেজো ভাই সোহেল মাত্র এক সপ্তাহ আগে মাকে দিয়ে গেছে নানা রকম কথা বলে। তার কথা হলো, 'আমার বউ আম্মাকে নিয়ে অনেক কমপ্লেইন করে। আমার ভালো লাগে না। এখন বুঝতে পারছি সোহানা কী ঝামেলা সহ্য করেছে। যতদিন পারো আম্মাকে তোমার কাছে রেখে দাও।' 

গভীর করে শ্বাস টেনে বুকে সাহস সঞ্চয় করে সাদিক ফোন করে ছোট ভাই সাব্বিরকে। সাব্বিরের বউও শাশুড়িকে রাখতে চায় না নিজের কাছে নানান বাহানায়। অনেক বুঝিয়ে সাব্বিরকে রাজি করল সাদিক ওদের মাকে নিয়ে যেতে। কথা ঠিক হলো যে পরদিন সকালে সাব্বির এসে নিয়ে যাবে রোখসানাকে।

সাদিক এই খবর দিতে মায়ের রুমে গেল। খুব দরকার না পড়লে সাদিক বেশি একটা মায়ের রুমে আসে না। এসে দেখে মা শুয়ে আছে, শরীরটা যেন বিছানার সাথে মিশে গেছে। ধবধবে সাদা চুল, মুখের চামড়ায় শত ভাঁজ। মায়ের পাশে বসে শীর্ণ হাতখানা কোলে তুলে নিলো সাদিক। এই সেই মা যে কি না যৌবনে কতো সুব্দর আর স্মার্ট ছিল। সুন্দর করে হেসে কথা বলত। পরিষ্কার সুন্দর পোশাক পরতো, সুন্দর করে ঘর সাজাত। প্রথম সন্তান সাদিককে অনেক ভালবাসত। আজ সেই ভালবাসা ফেরত দেয়ার সময়। অথচ সে কিছুই করতে পারছে না মায়ের জন্য। নিজের অজান্তেই দুফোঁটা জল গড়িয়ে পড়ে সাদিকের চোখ থেকে। 

রোখসানা বুদ্ধিমতী এবং তীব্র সংবেদনশীল একজন মানুষ। খাওয়ার টেবিলেই উনি বুঝতে পেরেছিলেন যে এ বাসা থেকে দ্রুতই তাকে অন্য কোন বাসায় যেতে হবে। তিনি মুখে হাসি টেনে এনে বললেন, 'কাল কি সাব্বির আমাকে নিতে আসবে?' 
- তুমি কেমন করে জানলে মা? 
- তুই কাঁদতেছিস কেন পাগল? একদিন তো মরেই যাবো, তখন কি করবি?
একথা শুনে সাদিক ডুকরে কেঁদে উঠে মাকে জড়িয়ে ধরল। সাদিকের খুব ইচ্ছা করছিল মাকে বলতে, 'আম্মা, তোমাকে আর কোথাও যেতে হবে না। তুমি আমার বাসায়ই থাকো।'         

জুলি এসে দেখে মা-বেটা কাঁদছে। সে বলল, 'এতো নাটক করতে পারো তোমরা মা-বেটা!' 
এই কথা শোনার পরে সাদিক তার মনের ইচ্ছাটাকে মাটি চাপা দিল। এমন নিষ্ঠুর যে কি করে হয় মায়ের জাত!  

রোখসানা রাতে ভাত খেলেন না। সারারাত শুয়ে শুয়ে কাঁদলেন। মনে পড়ে বাচ্চারা ছোট থাকতে স্কুল বা খেলা থেকে ফিরে এসেই মাকে খুঁজত। সারাদিনের সব গল্প দিনশেষে এসে মাকে বলা চাই-ই-চাই। বাচ্চাগুলো সারাদিন হাঁসের বাচ্চার মতো মায়ের পিছু পিছু ঘুরত। কেন যে এরা এতো বড় হয়ে গেলো! 

 পরদিন সকালে সাব্বির এসে রোখসানাকে নিয়ে গেল। 

এর দুইদিন পরে সাব্বির কাঁদতে কাঁদতে সাদিককে ফোন করলো, 'ভাইয়া আম্মা নেই। কাল রাতে ঘুমের মধ্যে মারা গেছে, কখন আমরা জানতেও পারিনি। সকালে কাজের মেয়ে নাস্তা খেতে ডাকতে গিয়ে দেখে আম্মা মারা গেছে।'  
সাদিক আম্মা বলে চিৎকার করে কেঁদে উঠল। 

সত্য ঘটনা অবলম্বনে রচিত।

#SehriTales2023"
"বেশ কিছুদিন ধরে খবর দেখে নতুন দুইটা শব্দ শিখলাম। 

হাসমানি এবং মাগশট। 

ডিকশনারি থেকে, 

""Hush money: noun
money paid to someone to prevent them from disclosing embarrassing or discreditable information.
""he used it as hush money for his mistress""

Mugshot: noun
a photograph of a person's face made for an official purpose, especially police records.
""when shown mugshots, the victim was unable to recognize anyone""""

সোজা বাংলায় হাসমানি হলো কারো গোপন কথা ফাস না করার শর্তে মুখ বন্ধ রাখার জন্য দেয়া টাকা। মাগশট হলো পুলিশ রেকর্ডের জন্য ফটো তোলা। 

আমেরিকায় আজ নতুন এক ইতিহাস রচিত হতে যাচ্ছে। আমেরিকার ইতিহাসে প্রেসিডেন্ট ট্রাম্প হলেন প্রথম প্রেসিডেন্ট যিনি ফৌজদারি মামলায় অভিযুক্ত হয়ে আদালতে হাজিরা দিতে যাচ্ছেন। তাঁর পাগলা সমর্থকরা যাতে অনর্থ ঘটাতে না পারে সেজন্য নেয়া হয়েছে ব্যাপক প্রস্তুতি।"
"এগারোটা রোজা চলে গেল। বাসায় ইফতার করেছি মাত্র দুইদিন। বাকি আটদিন মসজিদে আর একদিন এক বাসায়। প্রতিদিন ইফতারির পরে পালাউ, মাংস বা তেহারি বা নান কাবাব খাচ্ছি। মানুষ এক মাস রোজা রাখার পরে ইদের দিন পোলাও মাংসের আয়োজন করে। রোজায় প্রতিদিন পোলাও মাংস খেলে ইদের আনন্দটাই মাটি।

তাই ভাবছি ইদের দিন ভাত, ডাল, আলুভর্তা আর ডিম ভাজি করব অথবা পান্তা-ইলিশ।

ভালো হবে না?"
"অফিসের পাশে ছোট ফোয়ারা। পানির শব্দ কেমন সঙ্গীতময়।"
"পুলিশে ছুঁলে কত ঘা (পরবর্তী অংশ) 

গাড়ি রাস্তার পাশে থামিয়ে নেমে আসলাম। সিনেমার মত হাত উপরে তুলে কি না তা আর মনে পড়ছে না।  লম্বা, পাতলা, প্রায় আমার ছেলের বয়সী একজন পুলিশ অফিসার তাঁর গাড়ির পাশ থেকে বলল, ""গাড়ির ভিতর গিয়ে গাড়ি সোজা করে,  গ্লাস নামিয়ে দাও।"" আমাকে আমার ছেলে আগেই বলেছে যে পুলিশ কখনো পুল ওভার করলে, গাড়ি পাশে থামিয়ে গ্লাস নামিয়ে দিতে হবে।  কিন্তু বিপদে বুদ্ধিনাশ, আমি সব ভুলে গেছি। গাড়ির ভিতরে গিয়ে বসলাম।  গাড়ি সোজা কেমনে করতে হয় ভুলে গেছি। সোজা করতে গিয়ে আরো বাঁকা করার সম্ভাবনা আছে ১০০% । তাই ও চেষ্টা না করে দুই দিকের  গ্লাস নামিয়ে দিলাম। 

জানালার কাছে এসে বলল,
- কেমন আছ?
- ভালো।
- মনে হচ্ছে আজ তুমি ঠিকমত গাড়ি চালাচ্ছ না।
- না আমি ঠিক আছি। একটু তাড়াহুড়া করছিলাম, অফিসে যাচ্ছি তো! ( মনে মনে ভাবছি, তুমি যেন রোজ আমার গাড়ি চালান দেখ!) 
- কোথায় কাজ করো?
- ওখানে (ফটিক গল্পের ""অই হোথা"" এর মত করে সামনের দিকে দেখালাম। অফিস প্রায় দেখা যাচ্ছে।) 
- আমি কলেজের পাশ দিয়ে আসার সময় দেখলাম তুমি প্রায় ৬০ মাইল বেগে চালাচ্ছিলে। 
- তাই নাকি? 
- হ্যাঁ, আমি তোমার পিছনেই ছিলাম। তারপরে তুমি রেড লাইটে রাইট টার্ন নেবার সময়, অন্য গাড়িটাকে প্রায় হিট করতে গিয়েছিলে। ওর রাইট অফ ওয়ে ছিল, তোমার অপেক্ষা করা উচিত ছিল। মানুষ পুলিশ দেখলে তো একটু সাবধানে চালায়! 

আমি ভাবছি কত টাকার টিকিট দিবা দাও, ৫০০ না ১000 ডলারের। আমার অপরাধ তো দুইটা।  যে টিকিট দিবা তা দিয়ে তো আর সিনেমা দেখা যাবে না? অফিসে দেরি তো হলোই। আমার স্বামীকে আবার পুলিশ ছুঁতে পারেনি, কিন্তু দুইবার ক্যামেরা ওনাকে ছুঁয়েছে। দুইবারই রেড লাইট ভাওলেশন।  কিছুদিন আগে টিকিট খেয়ে এসে বলে, ""তুমি এত কষ্ট করে টাকা আয় কর, আর আমি ফাইন দিয়ে তা নষ্ট করি।"" ভাবখানা যেন উনি কিছু আয় টায় করেন না। এবার বাসায় গিয়ে তাঁর কথাই তাকে ফেরত দিব।  

পুলিশ বলল, 

- আমি অন্য এক জায়গায় যাচ্ছিলাম তোমাকে একটু থামাতে চাইলাম। দেখি তোমার ড্রাইভারস লাইসেন্স।  

আমি ব্যাগের সব অলি গলিতে দুইবার করে খুঁজে পেলাম না ড্রাইভারস লাইসেন্স। দরকারের সময় ঠিক জিনিসটা ঠিক জায়গায় পাওয়া যাবে না, এটাই নিয়ম। বাংলাদেশের পুলিশ হলে এতক্ষণে ধমক দিত হয়তো, সে ধৈর্য ধরে দাঁড়িয়ে আছে। তিনবারের বার পেলাম গিয়ে এক চিপায়।  

ড্রাইভারস লাইসেন্স হাতে নিয়ে জানতে চাইল 
- তুমি লস অ্যাঞ্জেলেসে থাক?
-  না ওটা পুরান ঠিকানা। এখন পিকো রিভেরা থাকি। 
- ডি এম ভি তে গিয়ে ঠিকানা চেঞ্জ করে নিও। 
- আমি অনলাইনে চেঞ্জ করেছি। 
- গাড়ির গ্লাস টিন্ট করা ওটা তুলে নিও। তুমি হয়ত এটা করনি,  এভাবেই কিনেছ। 

আমি ভাবছি এটা তো আমার ছেলের কাজ। তবে বুঝলাম আমাকে দেখে তাঁর মনে হয়েছে যে আমি গাড়ির গ্লাস টিন্ট করার মত পাবলিক না।  

বলল, ""সাবধানে গাড়ি চালাবে, তুমি গাড়ি চালানোর মত একটা গুরুত্বপূর্ণ কাজ করছ, এটা মনে রেখো। এবার যাও।"" 

আমি কোনদিন শুনিনি পুলিশ পুল ওভার করে ড্রাইভিং এর উপরে লেসন দিয়ে ছেড়ে দেয়!! ধন্যবাদ দিয়ে আনন্দিত হয়ে রওয়ানা দিলাম। ভিউ মিররে তাকিয়ে দেখি এখনও এদিকে তাকিয়ে আছে। খেয়াল হলো সিট বেল্ট বাঁধিনি, আবার ভোঁ বাজানোর আগে, তাড়াতাড়ি সিট বেল্ট বেঁধে চম্পট দিলাম।"
"বুক রিভিউঃ ইছামতী
 
বইটই আ্যপ থেকে ফ্রি পড়লাম কথা সাহিত্যিক বিভূতিভূষণ বন্দ্যোপাধ্যায় (১৮৯৪-১৯৫০) রচিত ইছামতী। এটি তাঁর শেষ প্রকাশিত উপন্যাস। ১৯৫০ সালের ১৫ই জানুয়ারি এটি মিত্রালয় প্রকাশনা থেকে সর্বপ্রথম প্রকাশিত হয়। ওই বছরই তিনি মারা যান। তাঁর মৃত্যুর পর পশ্চিমবঙ্গ সরকার এই উপন্যাসের জন্য তাঁকে মরণোত্তর রবীন্দ্র পুরস্কার প্রদান করেন (১৯৫০-৫১)। 

ইছামতী নদীর পাড়ের মোল্লাহাটি নীলকুঠি আর নীলচাষকে কেন্দ্র করে এই উপন্যাসের ঘটনা আবর্তিত। রাজারাম রায় নীলকুঠির নায়েব। তাঁর তিন বোন তিলু, বিলু আর নীলুর বিয়ের বয়স পেরিয়ে গেছে কিন্তু এখনো বিয়ে হয়নি, কারণ উপযুক্ত পাত্র পাওয়া যায়নি। তিলুর বয়স ৩০ আর বিলুর বয়স ২৭ বছর। ভবানী বাড়ুয্যের বয়স প্রায় পঞ্চাশ বছর। তিনি সন্ন্যাসী হয়ে দেশ বিদেশ ঘুরে তার দূর সম্পর্কের মামার বাড়িতে এসেছেন। তার সাথেই একই সঙ্গে তিন বোনের বিয়ে হলো ৫ বিঘে জমি যৌতুক দিয়ে। রাজারাম আর তাঁর স্ত্রী নিঃসন্তান। তাঁরা বাবা মা মরা তিন বোনকে খুবই ভালোবাসেন। বিয়ের পরে তিনবোন স্বামীর সাথে সংসার শুরু করলো গ্রামে। নিজের জমিতে দুইটি ঘর বানিয়ে দিলেন রাজারাম। কিছুদিন পরে তিলুর একটি ছেলে হলো। তিলু দেখতে সুন্দরী, বুদ্ধিমতী তাই স্বামী তাকেই একটু বেশি ভালবাসেন। তিন বোনই সংসারের কাজ আর স্বামীর সেবা করে মিলেমিশে। ভবানী তিলুকে কিছু লেখাপড়া শেখান। ভবানীকে সবাই খুব পছন্দ করে, তাঁর কাছে সবাই ধর্মের কথা শুনতে চায়। 

গ্রামের কেউ তার জমিতে নীল চাষ করতে না চাইলে রাজারামের নেতৃত্বে তাদেরকে মারপিট, ধরে নিয়ে গিয়ে অত্যাচার এমনকি খুন পর্যন্ত করে ফেলে। মাঝে মাঝে গ্রামে আগুন লাগিয়ে দেয়। নীলকর সাহেবদের সাথে মিলে বাঙ্গালী কর্মচারীরা গ্রামের লোকজনের উপরে অত্যাচার করে। ফলে রাজারামের অনেক শত্রু জন্মে। রাজারাম এক সময় খুন হন। রাজারামের মৃত্যুর পরে অন্য নায়েব দিয়ে নীল চাষ চলতে থাকে। 

এদিকে লালমোহন পাল বা নালু পাল মামার বাড়িতে অতি অবহেলায় বড় হয়ে উঠা এক তরুণ। তার এক মাসি তাকে পনের টাকা দেয়, সেই পুঁজি নিয়ে সে পান সুপারির বাবসা শুরু করে। ঝাঁকায় করে পান সুপারি নিয়ে হাটে গিয়ে বিক্রি করে। সে নিম্নবর্ণের হিন্দু বলে ইংরেজ এবং ব্রাহ্মণ দুই দলকেই ভয় পায়। কঠোর পরিশ্রম করে সে অনেক ধনী হয়ে যায়। 
 
বাংলাদেশে নীল চাষ চলে ১৭৭৯-১৮৫৯ সাল পর্যন্ত প্রায় ৮০ বছর।নীল বিদ্রোহ হয় ১৮৫৯ সালে। বিদ্রোহ দমন করে হয়তো নীল চাষ আরো চলত। কিন্তু ঠিক তখনই ইউরোপে কৃত্রিম নীল আবিষ্কার হলে নীলের দাম কমে এক তৃতীয়াংশ হয়ে যায়। ফলে নীল চাষ আর লাভজনক থাকে না। এক সময় নীল চাষ পুরাপুরি বন্ধ হয়ে যায়।

নীলকুঠির বড় সাহেব শিপটন নীল বিদ্রোহের সময় তার স্ত্রীকে ইংল্যান্ডে পাঠিয়ে দেয়। নীল চাষ বন্ধ হয়ে গেলেও সাহেব কুঠিতে রয়ে যায় এবং লোকজন দিয়ে জমিতে ধান চাষ করিয়ে চলে। পরে শিপ্টন মারা যায়। 

নালু পাল গ্রামের সবচেয়ে ধনী ব্যক্তি। সে নীলকুঠি সংলগ্ন জমিজমাসহ কিনে নেয়। কিন্তু ওখানে বাস করতে যায় না। 

এর মধ্যে বিলু মারা যায়। 

রাজারামের মৃত্যুর এক বছর পরে তাঁর স্ত্রীও মারা যান। ফলে রাজা রামের বিশাল বিষয় সম্পত্তির উত্তরাধিকারী হয় তিলুর ছেলে। কিন্তু ভবানী সে সম্পত্তি নিয়ে অস্বীকৃতি জানান এই বলে, ""আমার খোকা যদি বাঁচে, সে অন্যভাবে জীবনযাপন করবে। নির্লোভ হবে। সরল, ধার্মিক, সত্যপরায়ণ হবে। যদি সে ভগবানকে জানতে চায়, তবে সরলতা ও দীনতার মধ্যে ওকে জীবনযাপন করতে হবে। মলিন বিষয়াসক্ত মনে ভগবদ্দর্শন হয় না। আমি ওকে সেইভাবে মানুষ করবো।"" 

এ ছাড়াও আরো অনেক চরিত্র আছে এই বইয়ে, যেমন রামকানাই কবিরাজ, গয়ামেম, নিস্তারিণী, ডাকাত হলা পোকে ইত্যাদি। 

বইয়ে অনেক আধ্যাতিক কথাবার্তা আছে ভবানীর মুখ থেকে আসা। আর বিভূতিবাবুর প্রকৃতির বর্ণনা তো আছেই। যশোর এলাকার কথাগুলো বেশ মজার, খেয়েচি, গিয়েচি ইত্যাদি বলে। খাওয়া দাওয়া বেশ সিম্পল। কেউ এলেই ""কাটাল"" খেতে দেয়। 

মোবাইলে পড়তে পড়তে একটা জায়গা আমার ভালো লাগলো তাই স্ক্রিনশট নিলাম। আমরা বিদেশে গিয়ে যেমন বার্গার বা কর্ণফ্লেক্স খেতে অভ্যস্ত হয়ে যাই তেমনি ইংরেজরা বাংলাদেশে এসে পান্তা খেত এটা দেখে মজা লেগেছে তাই স্ক্রিনশট নিলাম। সঙ্গে সঙ্গে মেসেজ আসলো যে স্ক্রিনশট নেয়া যাবে না। আবার যদি নেই তাহলে আমাকে আর পড়তে নাও দিতে পারে। ভয় পেয়ে গেলাম। যদিও বিভূতিভূষণ সমগ্র আমার বাসায় আছে, তবুও আমি ফোনে পড়তে পছন্দ করি। কারণ ভারি বই হাতে নিয়ে শুয়ে বসে পড়া একটু কষ্টকর। 

চাইলে বইটই অ্যাপ থেকে পড়তে পারেন।"
"এ বছর বই ছাপাতে না পেরে মন খারাপ। আগেরগুলোই দেখি।"
"গ্রামের বাড়িতে আমাদের ঘরটি ছিল কাঠ আর টিনের তৈরি দোতলা। আমার দাদু শখ করে ১৯৫০-৫১ সালের দিকে তৈরি করেছিলেন। সে বছর আমার মেজোভাই ডাঃ মোহাম্মদ আব্দুল বারী জন্মগ্রহণ করেন। তিনি বরিশাল মেডিকেল কলেজের প্রথম ব্যাচের ছাত্র ছিলেন। তিনি মহান মুক্তিযুদ্ধে অংশ গ্রহণ করেন। 

ঝুল বারান্দাওয়ালা এতো বড় ঘর তখন গ্রামঞ্চলে খুব একটা দেখা যেতো না। আমি একমাত্র আমার ফুফাত ভাইয়ের শ্বশুর বাড়িতে এমন ঘর দেখেছি। আমার মেজোভাই মাত্র ৬৩ বছর বয়সে ২০১৩ সালের ফেব্রুয়ারি মাসের ১২ তারিখে ইন্তেকাল করেন। 

আমার বড় ভাই আমাদের প্রায় ৬০ বছরের পুরানো সেই টিনের ঘর ভেঙ্গে একটা ডুপ্লেক্স তৈরি করেছেন। দোতলায় পাঁচটি বেডরুম আর চারটি বাথরুম, নিচতলায় দুই বেড, দুই বাথ, বান্নাঘর, খাবার ঘর আর বসার ঘর। সব মিলিয়ে বেশ সুন্দর আর বড়। 

আমি ক্লাস ফোর বা ফাইভে পড়ি। আমাদের ঘরের মেঝে সিমেন্ট করা। ঘরের সামনে দরজার দুই পাশে দুইটা সিমেন্টের বেঞ্চ। আমরা বলি পোস্তা। আমি পোস্তায় হেলান দিয়ে বসে অলস সময় কাটাচ্ছি। মা যেন কোথায় গেছেন। আমাদের ঘর দক্ষিণ দুয়ারি। আমাদের উল্টাদিকের ঘর কাঞ্চন চাচার। মাঝে ওনাদের আর আমাদের উঠান। একটু পরে দেখি মা আর রোজির মা চাচি কাঞ্চন চাচাদের ঘর থেকে হেঁটে আসছেন। উঠানের মাঝামাঝি আসার পরে আমি মায়ের মুখের দিকে তাকিয়ে মুগ্ধ হয়ে গেলাম। শাড়ির আঁচলে মাথা ঢাকা মায়ের টুকটুকে ফর্সা মুখ। মুখের ঠিক মাঝখানে সোনার নাকফুলে সূর্যালোক পড়ে দ্যুতি ছড়াচ্ছে। পানের রসে মায়ের ঠোঁট লাল। আমার মুখ থেকে অস্ফুটে বেড়িয়ে গেলো, 'আমার মা কি সুন্দর!' 
লোকে বলে , 'বাতাসেরও কান আছে।' 
কথা সত্য। বাতাস সেই কথ শুনে সঙ্গে সঙ্গে মাকে আর চাচিকে বলে দিলো। তারা দুজন পরস্পরের দিকে তাকিয়ে হাসলেন। আমি বেজায় লজ্জা পেলাম!  

আমি ২০০৮ সালের পরে এ বছর (২০২৩) জানুয়ারি মাসে  বাড়ি গেলাম। বাড়িতে ছিলাম ২৬ তারিখ রাত, ২৭ তারিখ দিন আর রাত। ২৮ তারিখ সকালে চলে এলাম। 

সাতাশ তারিখ সকালে ঘুম থেকে উঠে ডুপ্লেক্স বাড়ির দোতলার বারান্দায় দাঁড়িয়ে সেই দৃশ্যটা আবার দেখলাম। আমি অস্ফুটে আবার বললাম, 'আমার মা কি সুন্দর!' না, এবার কেউ শুনতে পায়নি, আমিও লজ্জা পাইনি।  জানি, এটা বাস্তব না। আমার মনের ভিতরের স্মৃতি, মস্তিষ্ক দেখাছে। আমার মা মারা গেছেন ২৭ বছর আগে। রোজির মা চাচি আছেন, কিন্তু তখন বাড়িতে ছিলেন না। 

মা সব সময় বলতেন তিনি যেন হঠাৎ মারা যান, অসুস্থ হয়ে বিছানায় পড়ে থেকে ছেলেমেয়েদের বোঝা না হয়ে। 

মায়ের দোয়া আল্লাহ্‌ কবুল করেছেন। তিনি আমাদের গ্রামের বাড়িতে তাঁর শ্বশুরের বানানো ঘরে অতি নিভৃতে একাকী  মারা গেছেন। সেই সময় তাঁর এতোজন ছেলেমেয়ে, নাতিনাতনী, স্বামী, প্রতিবেশী কেউই কাছে ছিলেন না। মায়ের মনে হয় স্ট্রোক করেছিলো।

আজ ৩১ মার্চ মায়ের ২৭তম মৃত্যুবার্ষিকী।

রাব্বির হাম হুমা কামা রাব্বায়ানি সাগিরা।        

 

#মা"
"একজন উচ্চশিক্ষিত লোক কি করে নিচের পোস্ট দেয় আমার বুঝে আসে না। এই পোস্টের কমেন্ট সেকশনও খুব দু্র্গন্ধ ছড়াচ্ছে। অনেকে শেয়ার করছে। 

তবে ওখানে অনেক নারী পুরুষ দেখলাম পোস্টদাতাকে ধুয়ে দিচ্ছে।"
"Rowland Heights মসজিদে ইফতার এবং ডিনার। ডালের সুপ, সিদ্ধ চালের হলুদ ভাত আর বেগুন দিয়ে গরুর মাংস। মজা unlimited. #losangeles #rowlandheights"
"কত্তা প্রায়ই ইউটিউব শর্ট বা লং এ ওয়াজ শোনেন। মাঝে মাঝে সেগুলো আমার কানে আসে।  একদিন শুনলাম এক হুজুর বলছেন দ্বিতীয় বা বহু বিবাহ করা প্রসঙ্গে। 

উনি বলছেন, 'আমি আমার স্ত্রীকে বললাম আমি দ্বিতীয় বিবাহ করতে চাই। আমার স্ত্রী উত্তর দিলেন, ""আমি মারা যাওয়ার পরে দ্বিতীয় বিবাহ করবেন, তার আগে না।"" সে তো ঠিকই বলেছে কেউ কি তার জিনিসের ভাগ অন্য কাউকে দিতে চায়? আপনারাই বলেন চায় কিনা? কেউই তার নিজের জিনিসের ভাগ অন্যকে দিতে চা---য় না।'  

শুনে কান খাড়া করলাম। মনে মনে ভাবলাম পুরুষের বহুবিবাহের বিরুদ্ধে হুজুর নিশ্চয়ই কিছু জ্ঞান দিবেন। 

এবার হুজুর বলেন, 'স্ত্রীলোকদেরও মনে রাখতে হবে যে আল্লাহ্‌ কোরআনে পুরুষের চারটা পর্যন্ত বিবাহ করার অনুমতি দেয়ার পিছনে অবশ্যই কোন কারণ আছে। তাই স্বামীর দ্বিতীয় বিবাহে বাধা দিলে স্ত্রীলোক কাফের হয়ে যাবে।' 

একথা শুনে আমার আক্কেল গুড়ুম। বিরাট মূল্যহ্রাস বা একটা কিনলে একটা ফ্রি বিজ্ঞাপনের নিচে ছোট ফন্টে লেখা থাকে শর্ত প্রযোজ্য। আল্লাহ্‌ যে আয়াতে পুরুষকে বহু বিবাহের অনুমতি দিয়েছেন, তার পরের আয়াতেই কঠিন শর্ত জুড়ে দিয়েছেন (বড় ফন্টেই)। শর্ত হলো স্ত্রীগণকে সমান চোখে দেখতে হবে। মহামানব ছাড়া সাধারণ মানুষের পক্ষে এ শর্ত পালন করা বড় কঠিন। হুজুররা বলার সময় এটা আর বলেন না। 

পুরুষ দ্বিতীয় বিয়ে করতে চাইলে খারাপ ব্যবহার, মারপিট বা তালাকের ভয় দেখিয়ে বা স্ত্রীকে না জানিয়ে দ্বিতীয় বিয়ে করে ফেলে বলে দেখেছি বা শুনেছি। এ বিষয়ে সমাজের ধনী-গরীব, শিক্ষিত-অশিক্ষিত সবাই সমান। কিন্তু দ্বিতীয় বিয়ের অনুমতি না দিলে কাফের হয়ে যাবে বলে শুনিনি। 

এবার একটু দেখি বাংলাদেশে প্রচলিত আইন কি বলে!  
মুসলিম পরিবারিক আইন অধ্যাদেশ, ১৯৬১ এর ধারা ৬ তে এ বিষয়ে বিস্তারিত দিক নির্দেশনা দেয়া আছে। স্বামীকে ইউনিয়ন/ওয়ার্ড কাউন্সিলর বরাবর দরখাস্ত করে সালিশি বোর্ডের মাধ্যমে প্রথম স্ত্রী/স্ত্রীগণের অনুমতি নিতে হবে। প্রথম স্ত্রী/স্ত্রীগণের আপত্তি নেই এই মর্মে সত্যায়িত করে বিয়ে করতে হবে। বিবাহ রেজিস্ট্রেশান করা বাধ্যতামূলক এবং প্রথম স্ত্রী/ স্ত্রীগণের লিখিত অনুমতি ছাড়া বিবাহ করলে তা রেজিস্ট্রি করা হবে না। 

স্ত্রী/স্ত্রীগণের অনুমতি না নিয়ে বিয়ে করলে সঙ্গে সঙ্গে তাদের পাওনা দেন মোহরানা দিয়ে দিতে হবে। আর স্বামীর সর্বোচ্চ এক বছরের বিনাশ্রম কারাদণ্ড অথবা ১০,০০০ টাকা জরিমানা অথবা উভয়দন্ডই হতে পারে। 

কিন্তু স্বামী জেলে গেলে তার নয়া এবং পুরানো বিবিসকল খাবেন কি, সেই কারণে কেউ মামলা করেন না। এই আইন কিন্তু ব্রিটিশরা বানায়নি। স্বামীর দ্বিতীয় বিবাহের ফলে নারী ও  শিশুদের যে দুর্ভোগ হয় তা দূর করার জন্য মুসলমানরাই এই আইন করেছেন। 

নিচে মুসলিম পরিবারিক আইন অধ্যাদেশ, ১৯৬১ এর ধারা ৬ কপি পেস্ট করলাম। আগ্রহী হলে পড়ে দেখতে পারেন। 

""৬) বহুবিবাহঃ
১) কোন ব্যক্তির বিবাহ বলবত থাকিতে সে সালিশী কাউন্সিলের লিখিত পূর্বানুমতি ব্যতীত কোন বিবাহ বন্ধনে আবদ্ধ হইতে পারিবে না বা ঐরূপ অনুমতি ছাড়া অনুষ্ঠিত কোন বিবাহ ১৯৭৪ সনের মুসলিম বিবাহ ও তালাক (রেজিস্ট্রেকরণ) আইন এর অধীনে রেজিস্ট্রিকৃত হইবে না।
২) ১নং উপধারা অনুযায়ী অনুমতির ও দরখাস্ত নির্ধারিত ফিস-সহ চেয়ারম্যানের নিকট নিদিষ্ট দফতরে দাখিল করিতে হইবে ও উহাতে প্রস্তাবিত বিবাহের কারণসমূহ এবং এই বিবাহের ব্যাপারে বর্তমানে স্ত্রী অথবা স্ত্রীগণের সম্মতি লওয়া হইয়াছে কিনা উহার উল্লেখ থাকিবে।
৩) ২নং উপধারা অনুযায়ী দরখাস্ত গ্রহণ করিবার পর চেয়ারম্যান আবেদনকারীকে ও বর্তমান স্ত্রী অথবা স্ত্রীগণের প্রত্যককে একজন করিয়া প্রতিনিধি মনোনীত করিতে বলিবেন। উক্তরূপে গঠিত সালিসী কাউন্সিল প্রস্তাবিত বিবাহ প্রয়োজনীয় ও ন্যায়সঙ্গত বলিয়া মনে করিলে যুক্তিযুক্ত বলিয়া মনে হইতে পারে এমন সকল শর্ত থাকিলে তৎসাপেক্ষে প্রার্থিত আবেদন মঞ্জুর করিতে পারেন।
৪) দরখাস্তের বিষয় নিস্পত্তি করিবার নিমিত্ত সালিশী কাউন্সিল নিস্পত্তির কারণাদি লিপিবদ্ধ করিবেন। নিদ্দিষ্ট সময় মধ্যে যে কোন পক্ষ নিদ্দিষ্ট ফিস প্রদানক্রমে নিদ্দিষ্ট দফতরে সংশ্লিষ্ট সহকারী জজের নিকট পূর্ণবিবেচনার নিমিত্ত দরখাস্ত দাখিল করিতে পারে; তাঁহার সিদ্ধান্ত চুড়ান্ত হইবে ও কোন আদালতে এই সম্নন্ধে প্রশ্ন উত্থাপন করা যাইবে না।
৫) কোন ব্যক্তি যদি সালিশী কাউন্সিলের অনুমতি ব্যতীত অন্য বিবাহ বন্ধনে আবদ্ধ হয় তবে সে-
ক) বর্তমান স্ত্রী অথবা স্ত্রীগনের তলবী ও স্থগিত দেনমোহরের সম্পূর্ণ টাকা তৎক্ষনাৎ পরিশোধ করিতে হইবে। উক্ত টাকা উক্তরুপে পরিশোধ না করা হইলে বকেয়া ভূমি রাজস্বরূপে আদায়যোগ্য হইবে; এবং
খ) অভিযোগে অপরাধী সাব্যস্ত হলে এক বৎসর পর্যন্ত বিনাশ্রম কারাদন্ড অথবা দশ হাজার টাকা পর্যন্ত অর্থদন্ড বা উভয় প্রকার দন্ডীয় হইবে।"""
"ডায়মন্ড বার মসজিদে ইফতার এরং ডিনার।"
""
""
"আগের লেখা"
"সুরা এখলাস"
"অনেকদিন পরে সুন্দর ঝলমলে রোদ উঠেছে॥ #california"
""
"পাহাড়ের গায়ে মেঘের খেলা।"
"পথে চলতে চলতে একদিন থেমে যাব। #california"
"বাংলাদেশের লোকজন গরমে অতিষ্ঠ হয়ে বলে বাংলাদেশে ঋতু হলো দুইটা গ্রীষ্ম আর বর্ষা এবং তারা যুগপৎ চলে। তেমনি ক্যালিফোর্নিয়ায় এ বছর ঋতু হলো দুইটা শীত ও বর্ষা এবং ৫ মাস ধরে যুগপৎ চলছে। কাল ও মুষলধারে বৃষ্টির মাঝে অফিস থেকে ফিরলাম। এখন শীতে কাঁপতে কাঁপতে সেহরী খেলাম। গত এগার বছরে এখানে এতো বৃষ্টি দেখিনি। তবে বৃষ্টির কারণে রুক্ষ পাহাড়গুলোতে  সুন্দর ঘাস দেখা যাচ্ছে। জলাশয়গুলোতে পানি ছিলো ২০-৩০%, এখন ৯০%। আলহামদুলিল্লাহ।

কাল এক ছাত্রীকে অংক করাচ্ছিলাম। Less than or equal to, আর more than or equal to নিয়ে কঠিন প্যারায় আছি তখন ছাত্রী বলে, “জেসমিন, আমার মা বলছে মন্টিবেলোতে নাকি টর্নেডো হচ্ছে। খবরে দেখাচ্ছে।”

আমি বেশি পাত্তা দেইনি। ছাত্রছাত্রীরা নাম ধরে ডাকলে বুকের মধ্যে ধক করে ওঠে। 

ভাবি আপা, ম্যাডাম, স্যার না হলে খালা, ফুফু, চাচি কিছু একটা বল, তা না শুধুই নাম!

রাতের খবরে দেখি ছাত্রীর কথাই ঠিক, টর্নেডো আঘাত হেনেছে আমাদের পাশের সিটিতে। যা এ এলাকায় আগে আমি দেখিনি।"
"Beautiful California with its mountains, lakes and farmland. #california #californiaadventure"
"মাহে রমজান।"
"শীত একটু কমেছে, অফিস এলাকা চমৎকার ফুলে ছেয়ে গেছে। #montereypark #california"
"হলি আর্টিজানের ঘটনা নিয়ে সিনেমা শনিবার বিকাল দেখতে গিয়েছিলাম। আমরা চারজন আর এক গ্রুপে দুইজন মোট ছয়জন দর্শক ছিলাম হলে। সিনেমা ভালো লাগেনি।"
"আগে কি সুন্দর ট্রেনিং-এ যেতাম!"
"আমার মায়ের নামে আব্বার স্হাপিত বিদ্যালয়ের কিছু ছবি।"
""
"গতবছরের ছবি।"
"গতবছরের পোস্ট। বইটি পাওয়া যাচ্ছে বইমেলার দাঁডিকমা প্রকাশনীর স্টলে এবং রকমারিতে।"
""
""
""
"আটোয়ারী উপজেলার রসেয়া গ্রামের শিশিরসিক্ত শান্ত পুকুর, চা বাগান আর ভুট্টাক্ষেত।"
""
"সৈয়দপুর বিমানবন্দরে ফুলের বাগান। টিউলিপ দেখে অবাক হয়েছি। ৬-২-২৩. #সৈয়দপুর"
""
""
"ব্যাচমেট বান্ধবী অতিরিক্ত সচিব কেয়া খাঁনের সাথে বানিজ্য মেলার শেষদিনে ঘোরাঘুরি ছিলো আজীবন মনে রাখার মত কিছু সময়। কেয়াকে ধন্যবাদ সাথে নেয়ার জন্য।"
"ঢাকার ফার্মগেটে এমন জাদুকরী সমাধান, মাত্র ১ ঘণ্টায়!
টাক নিয়ে ভাবনা, আর না, আর না!"
""
"ঢাকার ফার্মগেটে আনন্দ সিনেমা হলের কাছে ফুট ওভারব্রিজের উপরে অন্জনা আর রাজ্জাকের অভিনয়ে চিত্রিত বিখ্যাত গান। এটা নকল গান। আসল গান কমেন্টে।"
"আলো ঝলমল প্রাণের ঢাকা শহর। #Dhaka"
"https://youtube.com/shorts/TH6xU0z_b94?feature=share
বাঘ শিকারে মামা-ভাগ্নে |"
"পদ্মা ব্রিজের উপর থেকে নদী ও চরের দৃশ্য। কুয়াসার কারণে ভিডিও ধোয়াসা হয়েছে।"
""
"Enjoyed sunset at Kuakata beach.  #kuakata"
""
"তৃতীয় লিঙ্গের জনগণের চাঁদাবাজির শেষ কোথায়? 

ঢাকায় পড়াশোনা করার সময় শুনতাম যে পুরানো ঢাকায় বাচ্চা হলে হিজরারা এসে নাচগান করে কিছু টাকা নিয়ে যান। পরে অনেক গল্প শুনেছি। এরা নবজাতক শিশুকে নিয়ে নাচগানের সময় শূন্যে ছুঁড়ে মারেন যা অত্যন্ত রিস্কি, ফলে নবজাতকের আত্মীয়রা ভয় পেয়ে ওদের টাকা দিয়ে বিদায় করেন। 

কয়েকদিন আগে ট্রাফিক সিগনালে রিক্সায় বসে ছিলাম একজন এসে বললেন, 'দশ টাকা দেন।' আমি জানি এরা টাকা না পেলে মুখ খারাপ বা অশ্লীল অঙ্গভঙ্গি করেন তাই তাঁকে দশ টাকা দিয়ে দিলাম। একটু দূরে আর একজন ছিলেন, তিনি আমার দিকে আগাচ্ছেন দেখে মনে মনে প্রস্তুতি নিলাম তাকেও দশ টাকা দেয়ার। রিকশাওয়ালা দ্বিতীয়জনকে বললেন যে আমি প্রথমজনকে টাকা দিয়েছি। তিনি আর কথা না বলে আমাকে যেতে দিলেন। 

গত ২১ জানুয়ারি আমার ননদের ছেলের বিয়ের অনুষ্ঠান ছিল। পরেরদিন সকাল এগারোটার দিকে বাসার সবাই ক্লান্ত। আমি, আমার শাশুড়ি আর দেবরের মেয়ে এক খাটে ঘুমিয়ে আছি। হঠাৎ হাউকাউ শুনে বললাম, 'কি হয়েছে?'  
একটা মেয়ে ঘর মুছছিল। সে বলল, 'হিজরারা আসছে।'  
আমি বললাম, 'দরজাটা বন্ধ করে দাও।'  
আমি তখন বুঝতে পারিনি যে তারা ঘরের ভিতরে ঢুকে গেছেন এবং ডাইনিং স্পেসে দাঁড়িয়ে কথা বলছেন। 
একটু পরে আমার ভাগ্নি রুমে ঢুকলে আমি বললাম, 'দুই হাজার টাকা দিয়ে দাও।' 
বাইরে হাততালি আর জোরে জোরে কথা বলার শব্দ শুনি। একটু পরে ভাগ্নি এসে ড্রয়ার খুলে আরো টাকা নিয়ে গেলো। বলল, 'ওরা একুশ হাজার টাকা চায়।'  
একটু পরে ভাগ্নি আবারো টাকা নিচ্ছে দেখে আমি বললাম, 'কত দিয়েছ?' 
- চার হাজার।
- আর দিও না। 
- না দিয়ে কি করব মামি? ওরা তো কাপড় খুলে ফেলেছে। 
ওঁরা যে কাপড় খুলে ফেলে মানুষকে বেকায়দায় ফেলে চাঁদাবাজি করেন তা জানতাম না, এ কোন ধরনের ইতরামি আর অসভ্যতা। ভাগ্নি আরো দুই বার রুমে এসে টাকা নিয়ে গেলো। এর মধ্যে আমার দেবরের মেয়ে ওর বাবাকে ফোন করে জানালে সে বলল, 'ওঁরা ঢুকল কেমন করে দারোয়ানরা কি করছিল?' 
আমার শাশুড়ি তখনো ঘুমে। 

এসবের মধ্যে আমার মনে হলো ওদের একটু ভিডিও করে নেই। এর মধ্যে আমার ভাগ্নি ওদের দশ হাজার টাকা দিয়েছে। তখনও নেগোশিয়েশন চলছে। আমি দরজা খুলে যেই না ভিডিও করা শুরু করেছি একজন বাজখাঁই গলায় ধমকে উঠলেন, 'এই আপনি ভিডিও করছেন কেন?' 
সঙ্গে সঙ্গে অন্যজন যে আমাকে দেখতে পায়নি, মারমুখো ভঙ্গিতে কপাল কুঁচকে আমার ভাগ্নিকে ঠেলে আমার দিকে আসার চেষ্টা করলো। আমি ভয় পেলাম মনে হলো উনি আমার ফোন কেড়ে নেবেন। যে মেয়েটা ঘর মুছছিল সে আর আমার ভাগ্নি মিলে ঠেলে আমাকে বেডরুমে ঢুকিয়ে দিলো। যে দুজন সামনে ছিলেন তারা চাঁদাবাজির টাকায় মোটামুটি মোটাতাজা শরীর বানিয়েছেন। পিছনে ৭/৮ জন ছিলেন যাদের চেহারা আমি দেখিনি, তাদের মধ্যেই কয়েকজন মনে হয় দিগম্বর হয়েছিলেন। 

ভিডিও করাতে মনে হয় কাজ হল, একটু পরে ওনারা দশ হাজার টাকা নিয়েই চলে গেলেন।

এপার্টমেন্ট বিল্ডিংয়ের গেটে দারোয়ান আছেন দুইজন। তাদের সামনে দিয়ে গেট খুলে এনারা ঢুকে এসেছেন। দারোয়ানরা বাঁধা দিতে পারেননি। লিফট বন্ধ করে বাসায় ইন্টারকমে খবর দিয়েছেন। কোন ফ্লাটে বিয়ে জানল কেমন করে কে জানে! সিঁড়ি দিয়ে অতি দ্রুত উঠে এসেছেন। একজন মেহমান তখন বাইরে যাচ্ছিলেন। আমার ভাগ্নি কেবল দরজা বন্ধ করতে গেছে তখনই হিজরাদের একজন দরজায় থাবা মেরে ঠেলে ঘরে ঢুকে গেছেন। আমার ননদকে বলেছেন, 'এতো টাকা খরচ করে বিয়ে দিতে পারো, আমাদের টাকা দিতে পারো না!'   
ভাবখানা যেন ওনারা পাওনাদার এবং ওনাদের পাওনা টাকা শোধ না করেই ছেলের বিয়ে দিয়েছে।  
আমার ননদ বুয়াদের দেয়ার জন্য দুইটা বাটিতে বিরিয়ানি বেড়ে রেখেছে। তা দেখিয়ে বলেছেন, 'এতো খাবার নষ্ট করতে পারিস, আমাদের টাকা দিতে পারিস না?' 
- ঠিক আছে তোমরা বসে খাও। 
- আমাদের ৫০০ জনের খাওয়া দিতে পারবি? 
আমার ভাগ্নিকে বলেছে, 'পুলিস ডাকবি? ডাক।' 
ওনারা জানেন যে পুলিস ডাকলে আসবে না। সত্যি তাই। আমার ভাগ্নে পুলিসে ফোন করেছিলো। তারা পুলিস পাঠাবে বলেও পাঠায়নি। 

আবার কোন লোক কত টাকা দিয়েছে তার হিসাব দিয়ে বলেছেন যে অন্যরা দিতে পারলে তোমরা কেন পারবে না! 

আমাদের একজন আত্মীয় আছেন পুলিসে। ওনাকে বলার পরে বললেন যে টাকা না দিয়ে ফোন করলে ফোর্স পাঠাতেন। কিন্তু ততক্ষণে ওনারা চলে গেছেন। 

পরে শুনলাম আমার ছেলের বিয়ের সময় আমার বেয়াইয়ের কাছ থেকেও ছয় হাজার টাকা নিয়েছে একই কায়দায়। আমাদের মনে হয় বাসায় পায়নি। দারোয়ানের মাধ্যমে আমরা হাজার তিনেক টাকা দিয়েছিলাম।   

এটাকে আমার কাছে স্রেফ চাঁদাবাজি ছাড়া কিছু মনে হয় না। সরকার এবং যে সব সংস্থা এদের নিয়ে কাজ করেন, তাদের কাছে বিনীত অনুরোধ যে এদের কাজে লাগান। দুই হাত, দুই পা আছে কাজ করে খাক।"
"Honolulu. January 2022. #honolulu"
""
"একটি বিশেষ ঘোষণাঃ আমি ১৯৮০ সালে এসএসসি পাশ করিয়াছি, তাই ১৯৯০ বা ১৯৯৪ ইত্যাদি ফেইসবুক গ্রুপে যোগদান করা সম্ভব নয়।।

ঘোষণাটি শেষ হইলো।"
""
""
""
"Waiting for boarding at gate 205 Los Angeles International airport, January 14 2023. #losangeles"
""
"সকাল বেলা এক গ্লাস খেজুরের রস খেলাম।"
""
"Los Angeles Arboretum এ  Peacock Cafe দেখে ভাবলাম এখানে ময়ূরের মাংস রান্না করে পরিবেশন করা হয়। না, এখানে ময়ূরের উপস্হিতিতে আপনি পানাহার করবেন।"
"Water fall at Los Angeles Arboretum and Botanical Garden. #losangeles #FacebookReelsContest"
""
""
"পায়রাবন্দে ১৯৯৬ সালে।"
""
"লেখালেখির জগতটা বৃষ্টিভেজা মাটির রাস্তার মতো পিচ্ছিল, কর্দমাক্ত। তাও টুকটাক লিখি নিজের মনের আনন্দে। সেই লেখা পড়ে কারো হিংসা হলে বেশ ভালো লাগে। এমন হিংসুটে পাঠকরাই লেখার প্রেরণা।"
"জানালায় বসে বৃষ্টি দেখি। #losangeles #rain"
""
"পৃথিবীর গভীরতম মহাসাগরের তীর ঘেঁষে অতি আধুনিক শহরে বাস করছি বেশ অনেকদিন। প্রায়ই সমুদ্র সৈকতে যাই, নারিকেল গাছ দেখি না। পরে জানলাম নারিকেল গাছের জন্য যে তাপমাত্রা আর হিউমিডিটি দরকার তা এখানে নেই। সবচেয়ে বিরক্ত লাগে এখানের শুষ্ক আবহাওয়া। বৃষ্টি খুব কম হয় আবার তাও হয় শীতের সময়। গরমে বৃষ্টি যেমন আরাম দেয়, সেই আরামটা আর পাই না। প্রথমেই চোখে পড়বে কিছু পাম গাছ, খরার কারণে বড় গাছ কম। নদীবক্ষ খটখটে শুকনা, মাঝে মাঝে গোড়ালিজল থাকে। এসে থেকে শুনছি এ রাজ্যে খরা চলছে। মাঝে ২০১৭ বা ২০১৮ সালে বেশ বৃষ্টি হলো এবং খরা কমলো। পরে আর বৃষ্টির দেখা নেই, আবার খরা। 

প্রশান্ত মহাসাগরের পাড় ঘেঁষে রাস্তা, বাড়িঘর। কোন ঘূর্ণিঝড় বা জলোচ্ছ্বাস নেই দেখে অবাক এবং খুশি হয়েছি। ওদিকে আটলান্টিক মহাসাগর বা মেক্সিকো উপসাগরের পাড়ের রাজ্যগুলোতে ঘূর্ণিঝড়, জলোচ্ছ্বাস এবং টর্নেডোর খবর দেখি আর মনে মনে ভাবি আমাদের প্রশান্ত মহাশয় তো দেখি ভারী শান্ত, নামের মর্যাদা রক্ষা করে চলেছেন!  তবে এখানে প্রতি বছর গরমের সময় বনে আগুন লাগে। আর ভূমিকম্পের রিস্ক আছে, মাঝে মাঝে হালকা পাতলা ঝাঁকুনি দেয়।। 

তবে এবার দেখলাম ব্যতিক্রম। আমাদের এখানে ডিসেম্বর মাসে অনেক বৃষ্টি হয়েছে, এখনো হচ্ছে। টেলিভিশনের খবরে ক্যালিফোর্নিয়ার অনেক জায়গায় রাস্তায় পানির স্রোত দেখে বাংলাদেশের বন্যার কথা মনে পড়লো। 
আমাদের এখানে তিনদিন ধরে রোদ দেখলাম (৬,৭, ৮ ডিসেম্বর), কিন্তু অনেক জায়গায় প্রতিদিন বৃষ্টি হচ্ছে। আজ সকালে দেখি পথঘাট ভেজা এবং গাড়ির ছাদে অনেক পানি। হালকা বৃষ্টির মধ্যে অফিসে গেলাম। সারাদিন অনেক বৃষ্টি হলো। 

সূর্যাস্তের পরে পাঁচটায় অফিস থেকে বের হয়ে দেখি তুমুল বৃষ্টি হচ্ছে। আমার দুই পাশে দুইজন সহকর্মী। একপাশ থেকে মারিয়ানা ওর ছাতা খুলতে  খুলতে বলল, 'জেসমিন, তোমার কাছে ছাতা আছে?' 
- না। 
নাতাশা বলল, 'আমার সাথে আসো'। আমি ওদের মা খালাদের বয়সি। আমাকে এই যে আদর, মায়া বা কেয়ারটা দেখাল এটাই অমূল্য। নাতাশার ছোট ছাতার নিচে মাথা দিয়ে দুজনে হেঁটে চলে এলাম একটু দূরের পার্কিং লটে। পার্কিং লটের ছাদ থেকে টুপটাপ পানি পড়ছে। আর একদিন দেখেছিলাম ঝরঝর করে পানি পড়তে। দেখে আসমানিদের বাড়ির কথা মনে পড়ে যায়, 

""বাড়ি তো নয় পাখির বাসা ভেন্না পাতার ছানি,
একটুখানি বৃষ্টি হলেই গড়িয়ে পড়ে পানি।"" 
জসীম উদ্দিন

নাতাশার কাছ থেকে বিদায় নিয়ে গাড়িতে উঠে একটু ভয় লাগে, এই বর্ষণমুখর সন্ধ্যায় একা একা গাড়ি চালিয়ে বাসায় যেতে পারবো তো! নাফি একবার বলেছিল, 'বৃষ্টি হয় না বলে এখানকার লোকে বৃষ্টিতে গাড়ি চালাতে পারে না তাই দুর্ঘটনা বেশি হয়'। কথা সত্যি। বৃষ্টির কারণে মাঝে মাঝে কিছুই দেখা যাচ্ছে না বলে আস্তে চালাতে হচ্ছে। আমাদের গ্রামের দিকে বর্ষাকালে লাকড়ি ভিজে গেলে বা আর্দ্র হয়ে গেলে চুলায় জ্বাল দিতে কষ্ট হয়। আগুনের চেয়ে ধোঁয়া বের হয় বেশি। আর ফুঁ দিতে দিতে রাঁধুনিদের কষ্ট হয়, ধোঁয়ায় চোখ হয়ে যায় জবা ফুলের মতো লাল। তখন তারা  বলেন, 'সিদ্দাইত্তা রান্ধা'। গাড়ি চালাতে চালাতে সেই কথাটাই আমার মনে পড়লো। বৃষ্টিতে ভিজে ভিজে এটা হলো আমার 'সিদ্দাইত্তা গাড়ি চালানো'। যাক সব কষ্ট এবং দুশ্চিন্তার অবসান ঘটিয়ে ভালভাবেই বাসায় এসে পৌঁছালাম। এক কাপ গরম চা খেতে খেতে বৃষ্টি দেখার মজা অন্য রকম। লেপ মুড়ি দিয়ে মেঘের গুরুগুরু ডাক আর বৃষ্টির শব্দ শুনতে শুনতে ভাবছি, ""এমন দিনে কারে বলা যায়...।"" 

বৃষ্টিটা খুব উপভোগ করছি, কিন্তু কি যেন নেই, কি যেন নেই। ইউরেকা, ব্যাঙের ডাক। তাইতো কেমন যেন অসম্পূর্ণ মনে হচ্ছে। মানুষ কিছুতেই সন্তুষ্ট হয় না। বৃষ্টি হচ্ছিল না মোটে, এবার বৃষ্টি হলো মেঘের গর্জনসহ, এখন আবার ব্যাঙের ডাকও শুনতে হবে! এই না হলে বাঙালি!  

তবে ক্যালিফোর্নিয়ার কোথাও কোথাও বন্যা হচ্ছে, বাতাস সাগরের পানি ঠেলে নিয়ে আসছে। অন্যদিকে বৃষ্টির পানি পাহাড় থেকে ধুয়ে নিয়ে আসছে কাদামাটি। ঝড়ে গাছপালা ভেঙে পড়ছে কোথাও কোথাও। সব খবরে দেখলাম। কেন যে প্রশান্ত বাবু এতো অশান্ত হলো কে জানে! 

এখন মনে হচ্ছে গরমকালে দাবানল আর শীতকালে বন্যার সাথে বসবাস করতে হবে। 

সবই জলবায়ু পরিবর্তনের ফল, না কি ""আমি যাই বঙ্গে আমার কপাল যায় সঙ্গে""।"
"Los Angeles Arboretum. November 2022. #losangeles"
"ধারদেনা, অম্লমধুর অভিজ্ঞতা 

খুলনা নিউজপ্রিন্ট মিলের আমার একজন সহকর্মী একদিন বললেন, 'আমি কাউকে টাকা ধার দেই না। নিজের টাকা অন্যকে দিয়ে টেনশনে থাকার মধ্যে আমি নাই।' শুনে আমি ভেবেছিলাম এটা কেমন কথা! মানুষ মানুষের জন্য, বিপদে পড়লে লোকজন টাকা ধার চাইতে পারে। কিন্তু কেউ টাকা ধার না দিলে মানুষ বিপদ থেকে লোকে উদ্ধার পাবে কি করে? 

বিপিএটিসিতে দেখলাম কর্মচারিদের বেশ কিছু সমিতি আছে। সমিতি থেকে সদস্যরা ধার নিতে পারেন, কিন্তু অতি উচ্চ সূদের হার। আমার ঠিক মনে নেই কতো, তবে গ্রামীণ ব্যাঙ্কের চেয়ে অনেক বেশি। আমার কাছে লোকে ধার চাইলে আমি দিতাম, খুব বেশি দেয়ার সামর্থ আমার ছিল না। তিন ধরনের ব্যবহার লক্ষ্য করেছি। 
১। টাকা নিয়ে যেদিন ফেরত দেয়ার কথা সেদিনই ফেরত দিয়েছেন। ওইদিন দিতে না পারলে দেখা করে আর একটা দিন দেবেন বলে গেছেন, সেদিন দিয়েছেন। আবার না পারলে আর একদিন দিবেন বলে গেছেন। একজন চতুর্থ শ্রেণীর কর্মচারীর কথা দিয়ে কথা রাখার বিরল এই বিষয়টি ভালো লেগেছে। 
২। টাকা নিয়ে ঠিক সময়ে ফেরত দেননি। কিন্তু কোন এক সময়ে দিয়েছেন। বেশিরভাগই এমন।  
৩। টাকা নিয়ে ভাব ধরেছেন যে জীবনে কোনদিন উনি আমার কাছ থেকে টাকা নেননি। পুরাই ভুলে গেছেন এবং কোনদিন ওই প্রসঙ্গে কোন কথাই বলেননি। আমিও লজ্জায় চাইনি। কারণ উনি একজন দ্বিতীয় শ্রেণীর কর্মকর্তা। 

বিপিএটিসি ক্যাম্পাসে দুইজন মাছওয়ালা মাছ নিয়ে আসেন। একজন একটু বয়স্ক, হিন্দু আর একজন মুসলমান কম বয়েসি। আমি এদের দুইজনের কাছ থেকেই প্রচুর মুলামুলি করে এবং অবশ্যই প্রচুর ঠকে মাছ কিনি। এই কেনাটা আমার জন্য জরুরি না, কারণ সপ্তাহান্তে আমরা সাভার বাজার থেকে যা কিছু লাগে কিনে আনি। আমি ওদের সাহায্য করতে চাই। আর একটা কারণ মনে হয় আমার শৈশবের স্মৃতি। আমাদের বাড়িতে পুকুর আর খাল বিল থেকে কাজের লোকজন মাছ ধরতেন। আবার সপ্তাহে দুই/তিনদিন আব্বা হাটে গেলে মাছ কিনে আনতেন, সর্বোপরি ইলিশের মৌসুমে পায়রা নদীতে ইলিশ মাছ ধরা পড়লে আমাদের বাড়িতে কিছু পাঠিয়ে দিতেন চাচা-মামারা। তাই ফেরি করে মাছ বিক্রি করা বা কেনার খুব একটা প্রচলন নেই। একমাত্র ব্যতিক্রম হলেন আক্কেল দুদু (আমার আব্বার মামা বাড়ির দিকের জ্ঞাতি ভাই)। আক্কেল দুদু ছোট ঝাকায় করে কিছু কাজলি মাছ নিয়ে আসতেন। মা তার প্রয়োজন মতো মাছ রেখে দিতেন, বেশিরভাগ সময়েই পুরাটা। মুলামুলি বা দাম দেয়ার কোন বিষয় তখন ছিল না। আব্বা আক্কেল দুদুকে দাম দিয়ে দিতেন পরে। আমি তখন কাজলি মাছকে বলতাম আক্কেল মাছ। সেই মাছ ধনেপাতা দিয়ে মা যখন রান্না করতেন, তখন তার সুবাসে বাড়ি ম ম করতো। পরে নিজে রান্না করে ওই স্বাদ এবং ঘ্রাণ রিক্রিয়েট করতে পারিনি। আমেরিকায় বাংলাদেশ থেকে আসা ফ্রজেন কাজলি মাছ কিনে খেয়ে ভালো লাগেনি তাই আর কিনি না। 

যা বলছিলাম। বিপিএটিসিতে আসা ওই কম বয়সি মাছওয়ালা অনেকদিন মাছ দিলো। আমি মাঝে মাঝে গল্প করি, বাড়ির লোকজনের কথা জানতে চাই। সে একদিন এসে বলল যে তার বাচ্চা অসুস্থ কিছু টাকা লাগবে। কতো লাগবে জানতে চাইলে সে বলল যে তিন হাজার টাকা হলেই চলবে। আমি তাকে তিন হাজার টাকা দিয়ে বললাম যে একসঙ্গে দিতে হবে না মাঝে মাঝে মাছ দিয়ে গেলে চলবে। 

সে সেই যে গেল তো গেল আর ফিরে এলো না। ""আমও গেল ছালাও গেল"" এর মতো আমার মাছও গেল মাছওালাও গেল এবং টাকাও গেল। 

আমেরিকায় আমার অফিসের দুইজনকে বেশ ভালো পরিমাণের ধার দিয়ে ধরা খেয়েছি। সেইসব গল্প শুনলে সবাই আমাকে বোকা বলবে, তাই আর বললাম না। আমেরিকায় কোন লোক না খেয়ে বা বিনা চিকিৎসায় থাকে না। এদের দারিদ্র্যের কারণ খাইসলত, সবাই হলিউডের নায়ক নায়িকার মতো চলতে চায়। দুই টাকা আয় করলে তিন টাকা খরচ করতে চায়। তাই এখানে কাউকে আর ধার দিব না।  

যথেষ্ট শিক্ষা হয়েছে। ধার দিব বুঝেশুনে, বা এমন পরিমাণে দিব যাতে ফেরত না দিলে খারাপ না লাগে।"
""
""
""
"হঠাৎ বানানটি যে কেমন করে এবং কখন 'হটাৎ' বা 'হটাত' বা হঠাত হয়ে গেলো বুঝলাম না। আমি ফেইসবুকে অনেকের লেখাই পড়ি। অনেকের লেখা খুব ভালো লাগে। কিন্তু এই বানানটা অনেকেই ভুল করেন। আমারও বানান ভুল হয়। সেগুলো বাংলা একাডেমি কিছু বানান পরিবর্তন করার ফলে নতুন বানানটি না জানার কারণে বা বেখেয়ালে হয়।  হঠাৎ বানানটি ভুল হওয়ার কারণ অভ্রতে ‘hothat’ টাইপ করলে আসে 'হথাত' আর কোন সাজেশনও আসে না। তখন ব্যাকস্পেস দিয়ে গিয়ে একটা করে অক্ষর টাইপ করে ঠিক করতে হয়।  বা ভয়েস টাইপিং করা যেতে পারে।

একজনের সাথে বই প্রকাশের বিষয়ে আলাপ হলো। উনি বললেন, 'খুব সুন্দর প্রচ্ছদ করে, ভালো করে প্রুফ দেখে, ভালো কাগজে আপনার বই ছেপে দিবো। আমিই চিফ এডিটর'। 

পরে ওই প্রকাশনীর একটা কবিতার বই কিনলাম। ওখানে দেখি হঠাৎ বানান হটাৎ হয়ে আছে। উনি হয়তো বলবেন যে লেখক ভুল লিখেছেন। আমার প্রশ্ন হলো, তাহলে প্রুফ রিডারের কাজটা কি? 

এবার খুব কমন একটা গল্প বলি । বরিশাইল্যারা আবার রাগ কইরেন না।
একজন তার বরিশাইল্যারা বন্ধুকে বলছে, 'তোরা শ কে হ আর হ কে শ বলিস'। 
- কইছে কোন হালায়?
- এই যে তুই কইলি? 
- শটাৎ বাইর অইয়া গাছে। 
- এই তুই আবারো কইলি! 
- হালার পো হালা, তোরে হোয়াইয়া পিডাইয়া বড় গাঙ্গের হোতে হালাইয়া দিমু আনে। 
(বলতে হবে এই বাক্যে মোট কয়টা শ বা স হ হয়েছে।)"
""
""
"শিক্ষা এবং চাকরি নারীর অধিকার  
স্কুল কলেজে পড়ার সময় কখনো মনে হয়নি যে আমি মেয়ে বলে পড়ালেখা বা চাকরি করতে পারব না। কোনদিন মুখের উপর কেউ বলেনি, 'মেয়ে মানুষ লেখাপড়া করে কি করবা'? কারণ, আমার সামনে ছিলেন দূরবর্তী বেগম রোকেয়া আর নিকটবর্তী আমার বোনেরা। আমার বড় তিনবোন ছিলেন আমার জন্য ঢালস্বরূপ, সামাজের লোকদের বাঁকা কথাবার্তার তির সেইসব ঢালের উপর দিয়েই গিয়েছে। ভেবেছিলাম, নারীর শিক্ষা এবং চাকুরী করাকে লোকে স্বাভাবিকভাবেই নেবে। আজ থেকে ৪০ বছর আগে আমি এইচএসসি পাশ করে বুয়েটে ইঞ্জিনিয়ারিং পড়তে গিয়েছিলাম কোন বাধা ছাড়াই।  

কিন্তু এখন মনে প্রশ্ন জাগছে সময়ের সাথে আমরা সামনে না এগিয়ে পিছিয়ে যাচ্ছি কি? অথবা এমন হতে পারে আগে সোশাল মিডিয়া ছিল না, প্রিন্ট মিডিয়াতে বেছে বেছে লেখা ছাপা হতো বলে মানুষের মানসিকতা এখনকার মতো প্রকাশ পেতো না। ফেইসবুক বোদ্ধাদের অনেকেরই মত হচ্ছে মেয়েদের চাকরি করার দরকার নেই। শুধু এটুকু হলেই চলত, কিন্তু অনেকেই চাকরিজীবী মেয়েদের কুৎসিত ভাষায় গালাগাল করতেও ছাড়ে না। 

কিছুদিন আগে একটা বই সম্পর্কে জানলাম ফেইসবুকে। লেখিকা নিজে পিএইচডি করে কিছুদিন চাকরি করেছেন। এই বইয়ে তিনি প্রেসক্রিপশন দিয়েছেন যে প্রয়োজন না থাকলে মেয়েদের চাকরি করার দরকার নেই এবং মেয়েরা সুখী হবেই যদি তাদের স্বামীরা প্রকৃত মুসলমান হন।  উনি আরো বলেছেন যে অনেক মেয়েই নিজের একটা পরিচয় চান বলেই না কি চাকরি করেন, নিজের পরিচয়ের দরকার কি? সম্ভবত লেখিকা ধর্মীয় দিক বিবেচনা করে এই বইটা লিখেছেন। যেহেতু আমি বইটা পড়িনি তাই জানি না, প্রয়োজন, সুখ এবং প্রকৃত মুসলমান শব্দগুলোর সংজ্ঞা উনি দিয়েছেন কি না বা কিভাবে দিয়েছেন। 

আমি আম জনতার মনোভাব কখনো জানার চেষ্টা করিনি বা জানা হয়নি । কিন্তু অবাক হয়েছিলাম যখন আমাদের ক্লাসের একজন ছেলে আমার এক বান্ধবীকে বলেছিল, 'তুমি কেন ইঞ্জিনিয়ারিং পড়তে এসেছ, তোমার জায়গায় একটা ছেলে পড়তে আসলে সে একটা সংসার চালাতে পারতো'। তখন আমরা কোন প্রতিবাদ করিনি। আমাদের সাথে পাশ করা প্রতিটি মেয়ে চাকরি করেছে বা করছে এবং সেই টাকা সংসারে খরচ করেছে। 

আমাদের অফিসের একজন পুরুষ বস আমার এক নারী সহকর্মীকে বলেছিলেন, 'আপনার স্বামী যা আয় করে তা দিয়ে আপনার সংসার চলে না? আপনি কেন চাকরি করেন'? তিনি সচিব হয়ে রিটায়ার করেছিলেন।

ঠিক কতটুকু আয় করলে তা পরিবারের জন্য যথেষ্ট? খেতে পেলেই হবে, বা অন্ন, বস্ত্র, বাসস্থান, শিক্ষা, স্বাস্থ্য এই পাঁচটি চাহিদা পূরণ করতে পারলেই হবে? বাচ্চাকে স্কুলের পরে ৩-৪টা টিউশনি দিতে হয়, এমনি শিক্ষা ব্যবস্থা! পরিবাবের কারো কোন কঠিন অসুখ হলে কোটি টাকার চিকিৎসা ব্যয় নিজে বহন করতে পারে ১০% এর কম পরিবার। কারো অসুখ হলে আত্মীয়স্বজনদের কাছে হাত পাততে হবে বা বিনা চিকিৎসায় মারা যেতে হবে। তাই নারীর চাকরি কোন বিলাসিতা না, বরং সময়ের দাবি।    

বাংলাদেশ এখন অনুন্নত দেশ থেকে উন্নয়নশীল দেশের মর্যাদা লাভ করেছে। কেউ কি ভেবে দেখেছেন যে এতে নারীর অবদান আছে কি না? আমার আপনার মতো উচ্চশিক্ষিত না, বরং কম বা অশিক্ষিত নারীরা যারা প্রতিদিন সকালে টিফিন ক্যারিয়ার হাতে মৌন মিছিল করে গার্মেন্টসের চাকরিতে যান, তারাই অবদান রেখে চলেছেন দেশের অর্থনীতিতে। এই চাকরি তাদের এনে দিয়েছে সম্মান, স্বাধীনতা এবং অর্থনৈতিক মুক্তি। এই চাকরি না করলে তারা হয়তো বাসা বাড়িতে কাজ করতেন আর হতেন নানা ধরনের নির্যাতনের শিকার। এর আগে আমাদের গ্রামের বাড়িতে আমরা দেখেছি নারীরা খেতে কাজ না করলেও ধান মাড়াই, সিদ্ধ, শুকানো এবং ঢেঁকিতে পার দিয়ে চাল বানানোর কাজ করতেন। শহর এলাকায় কিছু নারী নির্মান শ্রমিক, চা বাগানে শ্রমিক হিসবেও কাজ করেন। এদের সবারই ভাই, বাবা, স্বামী, পুত্র সব আছে। কিন্তু অভাবের কারণেই তারা কাজ করেন। এসব কাজ নারীরা অনেকদিন থেকেই করে আসছেন এবং এসব নিয়ে আমাদের পুরুষ সমাজের খুব বেশি আপত্তি নেই। যত আপত্তি শিক্ষিত নারীরা অফিস আদালতে বড় বড় পদে চাকরি করতে  গেলেই। 

আমি মনে করি জনসংখ্যার অর্ধেককে ওয়ার্কফোর্সের বাইরে রেখে উন্নয়ন সম্ভব না। একজন ইঞ্জিনিয়ার মেয়েদের বিয়ের সর্বনিম্ন বয়স আঠারো বছর নির্ধারণ করে দেয়া প্রসঙ্গে লিখেছেন, 'আমার দাদির নয় বছর বয়সে বিয়ে হয়েছে তাতে তার তো কোন অসুবিধা হয়নি'। অসুবিধা হলেও সেই গল্প কি দাদি তার নাতির সাথে করবেন? আইন প্রণয়ন করা হয়েছে সব দিক বিবেচনা করেই। খুব কম বা বেশি বয়সের প্রেগন্যান্সি ঝুঁকিপূর্ন।

রেলে মেট্রোরেলে নারীদের জন্য একটা বগি সংরক্ষিত আছে এটাতে আপত্তি জানিয়ে একজন ইঞ্জিনিয়ার লিখেছেন যে নারীদের জন্য সংরক্ষিত বগিতে যদি যথেষ্ট পরিমাণে নারী না হয় তাহলে কি খালি যাবে?  আবার নারীরা চাইলে অন্য বগিতে যেতে পারবেন বিষয়টা তার পছন্দ হয়নি। এই প্রসঙ্গে তিনি আরো বলেছেন যে প্রাইমারি স্কুলে নারীদেরকে অগ্রাধিকার দিয়ে অনেক নিয়োগ দেওয়া হয়েছে যার ফলে শিক্ষার মান অনেক নিচে নেমে গেছে। এছাড়াও এভাবে নারীদেরকে ঘরের বাইরে নিয়ে আসার ফলে ডিভোর্সের পরিমাণ বেড়ে গেছে। 

উনি জানেন কি না জানি না তবে যে কোন প্রকল্পের শুরুতেই যে প্রকল্প প্রস্তাব প্রণয়ন করা হয় তাতে সুনির্দিষ্টভাবে জানতে চাওয়া হয় যে এই প্রকল্পের মাধ্যমে নারীরা কিভাবে উপকৃত হবে? সেই প্রশ্নের উত্তরেই হয়তো বলা আছে যে নারীদের জন্য একটা বগি রিজার্ভড থাকবে। বাংলাদেশের জনসংখ্যার অর্ধেক নারী সেই হিসাবে তো ছয়টা বগির অর্ধেক মানে তিনটা নারীদের জন্য রাখা উচিত ছিল। না, অত বেশি নারী এখনো ঢাকার রাস্তায় চলাফেরা করেন না। তবে ইঞ্জিনিয়ার সাহেব নিশ্চিন্ত থাকতে পারেন যে ওই বগি কানায় কানয় পূর্ণ হয়ে চলবে। ঢাকা শহরের রাস্তায় পাবলিক বাসে যে সব নারীরা চলাফেরা করেন, তারাই জানেন এর বিড়ম্বনা। লেডিস সিটে ব্যাটারা চ্যাগাইয়া বইসা থাকে। ডাইভার বা হেল্পার চেঁচামেচি করলে অতি কষ্টে উঠে সিট ছেড়ে দেয়। আর লেডিস সিট হলো ডাইভারের বাম দিকের সিট আর গরম ইঞ্জিন।   
 
চাকরিতে নারী কোটার দরকার আছে বলেই সরকার দিয়েছেন। কারণ বাবা ভাইয়েরা তো ওদের পড়ার সুযোগ দেয় না, বাড়তি বোঝা মনে করে দ্রুত বিয়ে দিয়ে দেয়। অনেকেই এই কথাটা বলে যে নারীর চাকরির কারণে ডিভোর্সের পরিমাণ বেড়ে গেছে। এটাও গবেষণার বিষয়। চাকরির চেয়েও বড় কারণ মনে হয় নারীর প্রতিবাদ করার ক্ষমতা। স্বামী শাশুড়ি সবাই মিলে নির্যাতন করবে আর মেয়ে তা সয়ে যাবে, সেটি আর হচ্ছে না বাপু!      

চাকরি করতে গিয়ে অনেক কষ্ট করতে হয়েছে। সব সহ্য করে জীবন পার করে দিলাম। কিন্তু জীবনে যতটুকু সম্মান পেয়েছি চাকরি এবং লেখাপড়া করার জন্যই। তাই কিছু কষ্ট সয়ে হলেও মেয়েদের চাকরি করা উচিত বলে আমি মনে করি। তবে এই সিদ্ধান্ত নেয়ার অধিকার সংশ্লিষ্ট নারীর একার।"
"I love flowers. #flowers #FacebookReelsContest"
""
""
"সময়ের ভেলায় চড়ে ভেসে চলে গেলো ২০২২ সাল। জানুয়ারিতে হাওয়াই, জুলাইয়ে ওয়াশিংটন এবং পোর্টল্যান্ড আর অক্টবরে কলোরাডো, লাস ভেগাস এবং অ্যারিজোনা ভ্রমণ করেছি। লস এঞ্জেলেস থেকে সিয়াটলের দীর্ঘ ৪৫ ঘণ্টার ট্রেন জার্নি ছিল আমার জীবনের একটানা সবচেয়ে বড় জার্নি। বোর ফিল করিনি বা কোন অসুবিধা হয়নি, যদিও ট্রেন প্রায় ১০ ঘণ্টা লেইট ছিল। বছরটা ভালো কেটেছে, কথায় বলে যায় দিন ভালো আসে দিন খারাপ। 

ছেলেবেলায় পহেলা বৈশাখে আমরা বলতাম বছরের প্রথম দিন যেমন কাটে সারা বছর তেমন কাটবে। তাই ভালো খেয়ে, বান্ধবীদের সাথে গল্প করে এবং একটু পড়ালেখা করে ভালভাবে দিন কাটাতে চেষ্টা করতাম। এবার জানুয়ারি মাসের প্রথম দিন প্রচুর আলস্য করে কাটালাম। আগের দিনের রান্না করা ছিল, তাই গরম করে খেয়েছি। বই পড়েছি। সারাদিনে একমাত্র পরিশ্রমের কাজ ছিল এক ঘণ্টা জিম করা। 

এই বছরও গত বছরের মতো হাসিখুশি আনন্দে কাটাতে চাই। কোন এজেন্ডা নাই, নাই কোন উচ্চাশা। শুধু চাই শারীরিকভাবে সুস্থ থাকতে। বাদবাকি যা কিছু আপনাআপনি আসিবে, দিল খুশ রহিবে। 

গত বছর কোভিড ১৯ দ্বিতীয় বুস্টার ডোজ দিয়ে স্বয়ং কোভিড ১৯ এর আক্রমণের চেয়ে বেশি অসুস্থ হয়ে পড়েছিলাম। পরের ডোজ ওভারডিউ, ভয়ে নিচ্ছি না। সামনের শুক্রবারে কোভিড ১৯ তৃতীয় বুস্টার ডোজ এবং ফ্লু ভ্যাক্সিন একসঙ্গে দুই বাহুতে দুইটা নিব। দেখি না কি হয়!      

জানুয়ারি ২, ২০২৩।"
"গতবছরের পোষ্ট।"
"ফল সাজাই। নাবিল আর গাস চলে গেছে, মন খারাপ। কমলা নিজের গাছের। #fruits #FacebookReelsContest"
"Happy New Year with Golap Jamun. বাংলার গোলাপজাম হিন্দিতে গোলাপ জামুন কেন হলো? #FacebookReelsContest #happynewyears2023"
"একটু গড়িয়ে নিচ্ছি। #cats #cat #FacebookReelsContest"
""
"অনেক পড়ালেখা করছি। এবার বইয়ের উপরে একটু ঘুমিয়ে দেখি মাথায় কিছু পড়া ঢোকে কি না! #FacebookReelsContest"
""
""
"ইহা হয় পাকন পিঠা। #FacebookReelsContest"
""
"আজ সেজদার ৩২তম মৃত্যুবার্ষিকী। ১৯৯০সালের ২৭ ডিসেম্বর আমার ভাইদের গার্মেন্টস ফ্যাক্টরিতে আগুন লাগলে তিনি আগুন নিভিয়ে লোকদের সরিয়ে নিয়ে আসার জন্য উপরে চলে যান। ওখানে নিজেই বিদ্যুতায়িত হয়ে মারা যান। আগুন, পানিতে মারা গেলে নাকি শহিদের মর্যাদা পান। আল্লাহ্‌ যেন সেজদাকে শহিদের মর্যাদায় জান্নাতের শ্রেষ্ঠতম স্থান দেন। আমিন। 

সেজদা বেশ মজা করে কথা বলতেন, নিজে না হেসে অন্যদের হাসাতেন। ১৯৮৪-৮৫ সালের দিকে আমরা একদিন স্মিতা পাতিল আর নাসিরুদ্দিন শাহের সিনেমা দেখছিলাম। দুঃখকষ্টের সিনেমা। সেজদা অফিস থেকে এসে আমদের সিনেমা দেখতে দেখে বললেন, 'ও, তোরা সিনেমা দেখিস? বস্তির সিনেমা দেখিস কেন'? 

তাঁর কথা হচ্ছে আমাদের জীবন এমনিতেই নানা সমস্যা এবং দুঃখ-কষ্টে জর্জরিত। আমাদের বিনোদন হবে শুধুই আনন্দ পাওয়ার জন্য। তাই হাসি গানে ভরপুর সিনেমা দেখতে হবে, অভাব আর কান্নাকাটির সিনামা নয়।"
""
"কমলা সুন্দরীরা পেকে গেছে। দেখে মন ভরে গেছে। খেতে মায়া লাগছে। #friuts #orange #FacebookReelsContest"
""
"ওনার জন্য আছে কোন পাত্রী? #bridetobe #FacebookReelsContest"
""
""
"ফেইসবুক মনে করিয়ে দিলো।"
"আহারে এতো আরামে যদি জীবন পার করতে পারতাম! #cat #catlover #FacebookReelsContest"
""
""
"অফিস রম্য 

মদন একদিন বড় বসের কাছে জরুরি ফাইল নিয়ে গেছে। বসের কক্ষে ঢোকার পূর্বেই বসের বস মানে পিএস বাধা দিয়ে বললেন, 'স্যার এখন হাইকু রচনায় ব্যস্ত। আপনি আমার রুমে বসে চা পান করুন। বস দরজা খুললে আপনি  ফাইল নিয়ে ভিতরে যাবেন'। 
- আমি তাহলে আবার আসবো। এখন বসব না কাজ আছে।
বলে মদন সিঁড়ির দিকে পা বাড়ায়।   
সিঁড়ি দিয়ে নামতে নামতে মদন মনে মনে হাইকু রচনা কর,

অফিস টাইমে হাইকু লেখেন তাইন,
যা  শুনাইলেন ভাই সত্যি তা ফাইন। 

আর একদিন অন্য এক বসের কাছে হন্তদন্ত হয়ে ফাইল নিয়ে গেল মদন। এবার এই বসের কক্ষের বাইরের বাতি  লাল। 
'বিষয় কি'? জানতে চায় মদন। বসের পিএ বলে, 'স্যারে টেলিফোনে কথা বলেন'।

এই কথা অতি দীর্ঘ হয়। বিষণ্ণ মনে ফাইল নিয়ে মদন রুমে চলে যায়। যেতে যেতে মনে পড়ে ভানুর চুটকির বিখ্যাত এক লাইন, 'ছাড়েন মশাই, অফিস টাইমে প্রেম করতে লজ্জা করে না'?"
"তোমাদের পানে চাহিয়া বন্ধু....#kazinazrulislam #FacebookReelsContest"
"Fountain in Los Angeles Arboretum and Botanical Garden. #losangeles #FacebookReelsContest"
""
"আমার ছাত্রছাত্রীরা যখন বলে, 'আই হেইট ম্যাথ'। আমি তখন বলি, 'ম্যাথের সাথে প্রেম-ভালোবাসা করার দরকার নেই। তোমার ডিগ্রি অর্জনের জন্য এটা দরকার তাই পাশ করতে যতটুকু লাগে ততটুতকু শিখো'।
এরপরে বলবে, 'এটা শিখে কী হবে'? 
- তুমি দোকানে গিয়ে কেনাকাটা করার সময়ে দোকানি তোমার ভাংতি টাকা ঠিকমত ফেরত দিলো কি না সেটা জানতে হলেও তো অংক জানতে হবে'।
- আমি তো ক্রেডিট কার্ডে দাম শোধ করি, পয়সা ফেরত দেয়ার কারবার নেই। তাছাড়া ওরা তো কম্পিউটারের মাধ্যমে হিসাব করে সঠিক পরিমাণের ভাংতি ফেরত দেয়। 
- এই যে গাড়ি কেনার জন্য টাকা ধার করো, কতো টাকা সুদ দিতে হবে, কিস্তি কতো এসব হিসাব করতে পারবে। 
- তাও তো ওরা হিসাব করে বলে দেয়। 
-  মনে কর তুমি দোকানে গিয়ে দেখলে একটা শার্টের দাম ৪০ ডলার, ২০% কমে এখন সেলে আছে। তুমি তো ওটার দাম ২০ ডলার মনে করে নিয়ে ক্যাশে আসবে। ক্যাশিয়ার যখন বলবে যে দাম ৩২ ডলার দাও, তখন তো তুমি ঝগড়া লাগাবে ক্যাশিয়ারের সাথে। 
একজন বলল, 'তুমি এসব জানলে কেমনে? একবার তো সত্যি আমার এমনটা হয়েছিলো। ওরা আমাকে কী কী সব বোঝাচ্ছিল। পরে আর কিনিনি'।
- এইবার বোঝ কেন অংক জানতে হবে!  
 
এইসব সময় আমার প্রায়ই নাশিদ কামালের কথা মনে হয়। আমি এইচএসসি পড়ার সময়ে উনি ঢাকা বিশ্ববিদ্যালয়ে পরিসংখ্যানে অনার্স পড়ছিলেন। তখন একটা ইন্টার্ভিউতে উনি বলেছিলেন যে ওনার হবি অংক করা। ম্যাগাজিনে এটা পড়ে আমি অবাক হয়েছিলাম। লোকের কত রকমের হবি থাকে; যেমন বই পড়া, গান শোনা, বাগান করা, রান্না করা বা খেলেধুলা করা। কিন্তু অংক করা হবি?  আমি ওনার আগে বা পরে কারো হবি অংক করা বলে শুনিনি। উনি আমার বান্ধবী সামিরা আব্বাসীর চাচাত বোন। অংক আমার প্রিয় সাবজেক্ট ছিল, কারণ কম পরিশ্রম করে ভালো নাম্বার পাওয়া যায় (ফাঁকিবাজি বুদ্ধি)। কিন্তু হবি? না, না এবং না। 
 
আমার একজন সহকর্মী ইমেইল করেছে আমাকে, 'জেসমিন আমার বেতন ৩% বেড়েছে। আমার আগের বেতন ---- হলে এখন কতো হবে? আমি হিসাব করে দুইটা উত্তর পাচ্ছি'। 
 
মানুষের বেতন গোপনীয় বিষয় হলেও সে আমাকে জানাল। আমি হিসাব করে দেখি তার পাঠানো দুইটা উত্তরের কোনটার সাথে আমার উত্তর মেলে না। তাকে উত্তর পাঠিয়ে দিলাম। কিন্তু আমার খুব জানতে ইচ্ছা হচ্ছিল সে কিভাবে হিসাব করেছিলো যে দুইটা ভুল উত্তর পেলো। পরে ভাবলাম এতো বেশি জানলে নিজে যা জানি তা আবার ভুলে যাবো। এতো ক্ষুদ্র মস্তিষ্ক এতো বেশি তথ্য একত্রে ধারণ করতে পরবে না।  
 
আমার স্টুডেন্টদের ভগ্নাংশের যোগ করতে দিলে প্রায় সবাই উপরের দুইটা (লব) সংখ্যা যোগ করে উপরে লিখে এবং নিচের দুইটা (হর) সংখ্যা যোগ করে নিচে লিখে। আমি যা জানতাম তা ভুলে যাওয়ার সমূহ সম্ভাবনা দেখা যাচ্ছে। 
 
সহজ উপায়ে ভগ্নাংশের যোগ-বিয়োগ, গুন-ভাগ করার ভিডিও তৈরি করেছি ওদের জন্য। নিজের জন্য ও, যাতে ভুলে না যাই ! 

https://youtu.be/-izhXbxPjG0

https://youtu.be/XZ1nYz4NMV0"
""
""
"আমি তখন ইঞ্জিনিয়ারিং প্রথম বর্ষে পড়ি। একদিন আমার মেঝো ভাইকে জিজ্ঞেস করলাম, 'আমরা স্বাধীন না হলে কি হত'? 
উনি বললেন, 'এই যেমন তুই বুয়েটে পড়ছিস, তুই পড়তে পারতি না। তোর জায়গায় পড়তো পাকিস্থানি কোন মেয়ে'।
 
তার প্রায় একযুগ পরে নরওয়েতে বাংলাদেশ পানি উন্নয়ন বোর্ডের একজন প্রকৌশলীকে এক পাকিস্থানি জিজ্ঞেস করলো, 'আলাদা হয়ে তোমাদের লাভটা কী হলো'?
সেই ভাইও আমার ভাইয়ের মতো উত্তর দিয়েছিলেন, 'লাভ হয়েছে যে আজ আমি এখানে পড়তে আসতে  পেরেছি। না হলে শুধু তোমরাই আসতে'।
 
কিছুদিন আগে প্রধানমন্ত্রী ইমরান খান না কি বলেছিলেন, 'পাকিস্থানকে সিঙ্গাপুর বানাব'। 
উত্তরে দুষ্ট জনগণ না কি বলেছে, 'সিঙ্গাপুর লাগবে না, বাংলাদেশ বানিয়ে দিলেই আমাদের আপাতত চলেবে'। 
 
বাংলাদেশ চিরশান্তির দেশ হয়ে চিরজীবী হোক। 
সবাইকে বিজয় দিবসের শুভেচ্ছা।"
"বিজয় দিবসের রান্নাবান্না। সবাইকে বিজয় দিবসের শুভেচ্ছা। #FacebookReelsContest"
"আলসে গাসের খেলায়ও আলসেমি। #cats #FacebookReelsContest"
""
""
"সুন্দর আকাশ আর পাখির কলকাকলিতে মন ভরে যায়। #FacebookReelsContest"
""
""
"Gus playing with Nabil #cat #catlovers #FacebookReelsContest"
"My office area. #FacebookReelsContest"
""
""
"বাসা থেকে অফিস করার সুবিধা।"
""
""
""
""
""
"https://youtu.be/PP4fmwGgvw0

ছেলের মা পাত্রী খোঁজে কেমনে দেখেন।"
""
"আমেরিকা খেলায় জিতবে বলে আগাম মিষ্টি কিনলাম লিটল বাংলাদেশ থেকে। খেলা শুরুর আগেই মিষ্টির প্যাকেট অর্ধেক শেষ। আমার ছোট ছেলে নাবিল বাসায় আসলে আমাদের ঘোরাঘুরি বেড়ে যায়। গতকাল  শুক্রবার (ডিসেম্বর ২, ২০২২) গিয়েছিলাম লিটল বাংলাদেশ এলাকায়। আমরা আগে ওদিকে থাকতাম। অনেক স্মৃতি বিজড়িত মসজিদে জুম্মার নামাজ পড়লাম। পরিচিত দুইএকজনের সাথে কথা বলে কস্তূরী নামক রেস্টুরেন্টে তেহারি এবং কাবাব খেয়ে বিরিয়ানি আর মিষ্টি নিয়ে বাসায় চলে এলাম। একটা ২ কেজি ওজনের লাউ কিনেছি, দাম পড়েছে সাড়ে নয় ডলার। দাম দেখে হার্ট এটাক হওয়ার অবস্থা। পুঁই শাক কিনেছি কেজিখানেক আট ডলার দিয়ে। 
 
আমার একজন কলিগ (বিপিএটিসি) আমাকে একদিন বলেছিলেন যে আমার না কি কাঁচা বাজারের দাম নিয়ে কথা বলা উচিত না। যা নিয়ে টেলিভিশনে খবর প্রচারিত হয় বা খবরের কাগজে লেখা হয়, যা আমাদের নিত্যদিনের জীবনযাত্রায় প্রভাব ফেলে তা নিয়ে কেন কথা বলব না? মুদ্রাস্ফীতির কারণে তো জো ভাইজানের গদি টলোমলো।
 
যা বলছিলাম, সকালে খেলা দেখার জন্য নাবিল তার যাত্রা পিছিয়ে দিলো। আমি কাল পিঁৎজা বানানোর জন্য ময়দা মাখিয়ে রেখেছিলাম। সকালে উঠে ওটা রেডি করে ওভেনে দিলাম। নাবিলের জন্য কিছু গজা বানিয়ে দিলাম। খেলা খুব একটা দেখতে পারিনি। তবে চেঁচামেচি কিছু শুনতে পাচ্ছিলাম রান্নাঘর থেকে।  
 
খেলায় হারজিতে কোন সমস্যা নেই, অংশগ্রহণ-ই বড় কথা। ঠিক তেমনি দল হারলেও মিষ্টি খেতে কোন সমস্যা নেই। তাই বাকি মিষ্টিটুকুও খেয়ে ফেললাম।

আমেরিকা বনাম নেলারল্যান্ডস (১২/৩/২০২২)"
"Los Angeles Arboretum, visited on November 26, 2022."
"মিনি গলফ কোর্সে স্বপরিবারে খেলতে গিয়েছিলাম গত শুক্রবার।"
""
"আমি আজ কানাই মাস্টার, পড়ো মোর বিড়াল ছানাটি। #cat #catlover"
""
""
"হলিউড অভিনেত্রীর সাথে কিছুক্ষণ

একদিন সকালে অফিসে যাওয়ার জন্য গাড়িতে উঠে দেখি গাড়ি স্টার্ট নিচ্ছে না। আমি পড়লাম মহা বিপদে। কিভাবে এখন অফিসে যাই? যেভাবেই যাই নির্ঘাত অফিসে দেরি হয়ে যাবে। আমার ছেলে নাফি চলে গেছে ক্লাসে, ও থাকলে একটা কিছু ব্যবস্থা করতে পারতো। বিপদে পড়লে সবার আগে যার কথা মনে পড়ে  সে হলো নাফি। মুশকিল আসান, সকল কাজের কাজী, আমার বাজান। নাফিকে ফোন করে বিপদের কথা জানালাম। সে বলল, 'তুমি অপেক্ষা কর আমি উবার ডেকে দিচ্ছি’।
 
কয়েক মিনিট পরে উবার চলে এলো। আমার অফিসে যেতে পঁচিশ মিনিটের মতো লাগবে। উবারের ড্রাইভার একটা মেয়ে দেখে আমি ওর পাশের সিটে বসে গল্প জুড়ে দিলাম। বাইশ তেইশ  বছর বয়সি এক স্বর্ণকেশী, নীল নয়না, শ্বেতাঙ্গি তরুণী।  
 
কথায় কথায় জানলাম সে লেখাপড়ার পাট চুকিয়ে ফেলেছে। বর্তমানে হলিউডে সিনেমায় অভনয় করে আর মাঝে মাঝে উবার চালায়। আমি একটু চমকে গেলাম। সিনেমা নিয়ে কৌতূহল কার নেই? সেই ছেলেবেলায় যখন জানতাম না এগুলো সব অভিনয় তখন সিনেমার পাত্রপাত্রীদের হাসিকান্নায় নিজেরা হাসতাম, কাঁদতাম। সিনেমা দেখার জন্য জান বের হয়ে যেত, পেপার হাতে নিয়ে সবার আগে পড়তাম বিনোদন পাতা বা সিনেমার বিজ্ঞাপন। দেখে নিতাম কোন হলে কোন সিনেমা 'সগৌরবে চলিতেছে'। কোন নায়িকার কোন রং পছন্দ সব ছিল ঠোঁটের আগায়। পরে আমদের একটা পাঠ্য ছিল মেকিং এ ফিল্ম। সেটা পড়ে জানতে পারি সিনেমার অনেক কিছুই ফেইক বা মিথ্যা। আরো পরে পত্রিকা পড়ে জেনেছি সারেং বউ সিনেমায় দেখানো ভয়াবহ বন্যার দৃশ্য নাকি এফডিসির পুকুরে পাম্প বসিয়ে চিত্রায়ন করিয়েছিলেন পরিচালক আব্দুল্লাহ আল মামুন।  উনি এটা করছেন দেখে না কি অনেকেই হাসাহাসি করেছিলেন। পরে ইউনিভার্সাল স্টুডিওতে গিয়ে আরো অনেক ফাঁকিবাজি দেখলাম।
 
লস এঞ্জেলেস আসার পরের প্রথম রাত কাটিয়েছি আমার উকিল মেয়ের বাড়িতে নর্থ হলিউডে। তখনই বুঝতে পেরেছিলাম যে হলিউডের খুব কাছে চলে এসেছি। একদিন বাসার কাছের একটা শপিং মলের পারকিং লটে দাড়িয়ে হঠাৎ দূরে পাহাড়ের মাথায় হলিউড সাইন দেখে অবাক হয়ে গেলাম। এতো কাছে চলে এসেছি! পরে আমি আমার ছেলেদের বলতে শুরু করে দিলাম 'এই হলিউডের এতো কাছে নিয়ে এলাম একটু দেখ সিনেমা লাইনে কিছু করা যায় কি না'! তারা হাসে, নিশ্চয়ই মনে মনে ভাবে পাগল একটা মা। 
 
আমার উবার ড্রাইভার হলিউডের সিনেমায় অভিনয় করে শোনার পরে প্রথমেই যে প্রশ্নটা আমার মাথায় এলো তা হল, 'তোমার অভিনীত দুই একটা সিনেমার নাম বল'। প্রশ্ন করার আগে মনে মনে ঝালাই করে নিচ্ছি আমি হলিউডের কোন কোন সিনেমা দেখেছি। দূর ছাই টাইটানিক ছাড়া আর কোন সিনেমার নাম মনে আসছে না। এই মেয়েটা তো ঐ মেয়েটা না। আমার চিন্তার মাঝেই মেয়েটা বলল, 'আমি ছোট কিছু রোলে অভিনয় করেছি। কিন্তু আমি লেগে থাকতে চাই। কারণ এখানে টাকা ভালো দেয়'। 

আমি মনে মনে ভাবলাম ও তুমি নায়িকার সখি! আমার চোখে ভাসে বলিউড বা ঢালিউডের নায়িকাদের কলসি কাঁখে শতসখিসনে নাচতে নাচতে পানি আনতে যাওয়ার দৃশ্য। বাস্তবে আপনারা কেউ কি দেখেছেন গ্রামের একদল মেয়ে কলসি নিয়ে নাচতে নাচতে পানি আনতে যায়! আমি দেখিনি কি না, তাই জানতে চাইলাম।  
 
মেয়েটার সাথে গল্প করতে বেশ ভালোই লগছিল। এর মাঝে দেখা দিলো প্রচণ্ড ট্রাফিক জ্যাম। পাঁচ লেনের ফ্রিওয়ের সব লেনের গাড়িই ঠায় দাঁড়িয়ে আছে। ঢাকার জ্যাম এখানে এলো কিভাবে! একেই বলে, ""আমি যাই বঙ্গে আমার কপাল যায় সঙ্গে""। 
 
আমি অফিসে ফোন করে বলে দিলাম যে পৌঁছাতে দেরি হবে। মেয়েটা বার বার আমাকে সরি বলছিল দেরি হওয়ার জন্য যদিও ওর কোন কিছু করার ছিল না। 
 
অফিসে পৌঁছে দেখি শুধু আমি না অনেকেই দেরি করে এসেছে অস্বাভাবিক ট্রাফিকের কারণে। কোথাও কোন দূর্ঘটনার কারণে রাস্তা বা লেন বন্ধ করতে হয়েছিলো।"
""
""
""
"সারাদিন অনেক কাজ করে এবার গোল হয়ে ঘুম দিয়েছে। #cat #catlover"
""
""
"দুই বছর আগের পোস্ট।"
""
""
"ক্যালিফোর্নিয়ায় উন্নতমানের খেজুর উৎপন্ন হয় আমাদের কাছাকাছি থার্মাল নামে এক জায়গায়। ওখানকার খেজুর বাগানের ভিডিও।"
""
""
"আমার আব্বার প্রিয় অংক। অংক এবং মার কিছুই ভুলিনি। ক্যাটালিনা আইল্যান্ডে গিয়ে ডুবোজাহাজে করে ঘুরে বেড়ানোর সময় তোলা  সামুদ্রিক শৈবাল। #catalinaisland"
"দুই বছর আগের লেখা। এখনো তিনি আলোচনার কেন্দ্রে আছেন।"
"মিঁয়াও। আমি আদর করতে গেলেই অবজেকশন।"
"আজকে আমার মন ভালো। পন্ডিত এসে গেছে।"
""
""
""
"ধাঁধার উত্তর কিন্তু ঝিংগা না।"
""
""
""
"লাস ভেগাস এয়ারপোর্টে তিনি আমাদের স্বাগত জানালেন। প্রথমে তো চিনতেই পারিনি। পরে চিনলাম দ্রুতগামী খরগোশ মহাশয়কে। তাঁ এভাবে বসিয়ে রাখা কি ঠিক? #lasvegas #bunny"
""
""
""
""
""
""
"আমার ছেলে নাফি ক্রিকেট খেলছে। এই বলে সে একটা উইকেট নিয়েছে। তার বাবা খুশিতে চিৎকার করছে। যদিও ওদের টিম জিততে পারেনি, নাফির খেলা দেখে আমরা খুশি মনে  বাইরে খেয়ে বাসায় ফিরেছি। শনিবার নভেম্বর ১২, ২০২২. #cricket"
""
""
""
""
"Hoover Dam."
"Going to watch Nafi's Criket match."
"https://youtu.be/ZhZARHcxz4k"
"Hoover Dam and Lake Mead on Colorado river in Nevada from helicopter. #hooverdam #lakemead #coloradoriver #nevada"
""
""
""
""
"দেখি কুইজের উত্তর দিতে পারেন কি না? ভিডিও অ্যারিজোনার পেইজের Horseshoe Bend এলাকায় করা।#horseshoebend"
""
""
""
"বৃষ্টি আবার এসেছে।"
""
"Good morning/day/evening from Los Angeles.                                         একটি বৃষ্টি ভেজা সকাল.                  আমাদের  এখানে কাল থেকে বৃষ্টি হচ্ছে হালকা থেকে মাঝারি ধারায়। এখানে খুব কম বৃষ্টি হয় বলে বৃষ্টি হলে আমার ভালো লাগে। কাল অফিসে গেছি, আজ work-from-home।  পাঁচটায় বৃষ্টির  শব্দে  ঘুম ভাঙলো । বৃষ্টি সাথে করে নিয়ে এসেছে শীত।  গরম এবং শীতের মাঝামাঝেি আরামদায়ক একটা যে আবহাওয়া থাকে সেটা আর পেলাম না বৃষ্টির কারণে। তবুও বৃষ্টি হলে খুশি হই কারণ গাছপালাগুলো একটু সতেজ হয়, পানির অভাব এখানে খুব।                   আজ আমেরিকায় মিড টার্ম ইলেকশন। তাই আমাদের অফিস তিনটায় ছুটি দিয়েছে, যাতে লোকে ভোট দিতে যেতে পারে। আজ  বৃষ্টির মধ্যে গাড়ি চালাতে হবে না বলে শান্তি পাচ্ছি।              বৃষ্টি এবং বাতাসে আমার বাগান বিলাস গাছ কিছুটা ঝুঁকে পড়েছে। কিছু ফুল ঝরে পড়েছে। পেয়ারা খাওয়া শেষ, গাছ সোজা হয়ে গেছে। অদ্ভুত বিষয়।                                       আজ সকালে মনে হচ্ছিল লেপ মুড়ি দিয়ে আর কিছুক্ষণ ঘুমাই। কিন্তু অফিসের জন্য উঠতে হলো। ভাবছি দুপুরে ইলিশ আর খিচুড়ি খেয়ে অফিস শেষ করে একটা বৃষ্টি ঘুম দেবো। বৃষ্টি ততক্ষণ থাকলে হয়!"
"On the way from Las Vegas to Arizona. We passed through Mojave Desert. Beautiful hills and landscape."
""
"October 19 2022, 10 am.  At Denver Union Station waiting for the tour bus. That day we visited Garden of Gods and Pikes Peak at Rocky Mountains."
"হোটেল পালাজ্জোর রিসিপশনে ভাবসাব নিয়ে ছবি তোলার চেষ্টা।"
""
""
"গলদা চিংড়ি রান্না করেছি। #lobster"
""
"https://youtu.be/Y9RUBATX3dM"
""
"Horseshoe Bend, Page, Arizona. Situated close to East rim of Grand Canyon. We watched it from 1000ft above the river. River is flowing another 1000ft above sea level. #page #arizona #horseshoebend"
"সর্ষের মধ্যে না কি ভূত থাকে! কয়দিন ধরে ভূতের গল্পে পড়তে আর লিখতে গিয়ে মাথায় এখনো ভূত ঘুরছে। তাই রান্না করলাম সর্ষে বাটা দিয়ে রূপচাঁদা মাছ। আসলে রিমি (আমার বৌমা) রান্না করেছে, আমি ছিলাম হেল্পার আর ক্যামেরা ম্যান)। খেতে ভালো হয়েছে। Sadia Rimi #pomfret"
""
""
""
""
""
""
""
""
"#প্রিয়_ভূতেরা

ভূতের কবিতা 

ভীষণ ভয়ের ভূতের গল্প লিখে ফেলে শেষ রাতে,
নিজেই এখন ভয়ে মরি, ঘুম নেই তাই আঁখিপাতে। 
গলার কাছে লেপটি টেনে গুটিসুটি হয়ে, 
ঘুমের চেষ্টায় চোখ বুজেঁ তাই আছি আমি শুয়ে। 
 
অনেক চেষ্টায় চোখের পাতা লেগে এলো মোটে, 
পায়ের তলায় হাতের ছোঁয়ায় তন্দ্রা গেলো ছুটে। 
বিরক্তিতে বলে উঠি, 'সুড়সুড়ি দেয় কে রে'? 
'আমি ভূতের বাচ্চা নামটি আমার নেড়ে।' 
 
ভয় পাব না রাগ করবো ভেবে হই সারা,
বলি, 'এতো রাতে জাগালি কেন ন্যাড়া?' 
'ভূতদের নিয়ে গল্প লিখে ফেলে দিলে সাড়া,
আমায় নিয়ে গল্প লিখে নাম দিও তার ন্যাড়া।' 
 
'কাল সকালে দিব লিখে তোকে নিয়ে গল্প,
রাত বেশি নেই, এখন ঘুমাতে দে অল্প।' 
'আজ হল ভূতের দিবস গল্প চাই আজই,
কাল লিখলে হবে না যে উল্টে যাবে পাঁজি।' 
 
'তুই যে দেখি নাছোড়বান্দা ঢুকলি কেমন করে? 
জানালা দরজা সবই তো বন্ধ থাকে ঘরে।' 
'আমি থাকি তোমার খাটের তলায়,
এতদিনেও টের পাওনি বসে খাটের উপর তলায়?' 
 
বিরক্ত হয়ে উঠে বসে বাতি জ্বালাই,
ল্যাপটপ টেনে নিয়ে  কি বোর্ড চালাই।
প্রথমেই ন্যাড়ার চেহারার একটা বর্ণনা চাই, 
দেখার জন্য খাটের তলায় দৃষ্টি বুলাই। 
 
হায় আল্লাহ্‌ আমার খাটের তলাই তো নাই! 
বক্স খাটের তলা কি কেউ দেখেছ ভাই?"
"#প্রিয়_ভূতেরা  
ভূতের মেলায় হাসু
 
হাসুদের গ্রামে শনিবার আর মঙ্গলবার হাট বসে। হাসু প্রায় প্রতি হাটবারে তার বাবার সাথে হাটে যায়। আজ শনিবার। হাসুর বাবার সাথে হাটে যাওয়ার কথা। কিন্তু দুপুরের খাবার পরে ওর বাবা বলল, 'আমার শইলরডা বেশি জুইত লাগতেছে না। হাসু বাজান তুই তো হাট  চিনিস। তোর রাঙ্গা মামার ধারে যাইয়া একটা ইলিশ মাছ লইয়া আইস, পরে আমি দাম দিয়ে দিমু আনে।'  
 
হাসু ওর মায়ের কাছ থেকে কিছু টাকা নিয়ে বাজারে চলল। সে মহা খুশি, নিজেকে বেশ বড় বড় মনে হচ্ছে। হাসু হাটে গিয়ে কিছু বাদাম,  মুরালি বা ঝুরিভাজা কিনে খায় তাই মা ওকে সব সময় কিছু টাকা দেয়। 
 
হাসুর বয়স ১১ বছর সে গ্রামের স্কুলে ক্লাস ফাইভে পড়ে। আসলে সে ফাইভের ফাইনাল পরীক্ষা দিয়েছে। কয়েকদিন পরেই ক্লাস সিক্সে উঠে যাবে। ওর পুরা নাম হাসিবুর রহমান।
 
হাসু বাজারে যেতে যেতে ভাবে, ভাগ্যিস মা অনেক কিছু আনতে বলেনি। তাহলে ঠিক 'দাদখানি চাল মসুরের ডাল' কবিতাটার মতো হতো অবস্থা, সবকিছু প্যাচ লাগিয়ে ফেলত। যাই হোক, হাসু খুশি মনে হাটে গিয়ে স্কুলের কিছু ছেলেদের সাথে খেলাধুলা করলো। ফাঁকে গিয়ে রাঙ্গা মামাকে বলল, ,'মামু আমদের জন্য ভালো দেইখা একটা মাছ রাইখেন। আমি যাওয়ার সময় লইয়া যামু।'  
 
হাটের ব্যস্ততায় হাসু নিজেও ব্যস্ত হয়ে পড়লো। কিছুক্ষণ বন্ধুদের সাথে খেলে, এদিক সেদিক ঘুরে বসে গেলো জাদু দেখতে। একটা লোক কি সুন্দর করে হাতের উপরে ছোট একটা বল রেখে রুমাল দিয়ে ঢেকে আবরা-কা-ডেবরা জাতীয় কিছু বলে।  একটু পরে রুমালটা তুলে ফেললে দেখা যায় হাতের উপরে একটা গোলাপ ফুল। 
 
জাদু দেখার প্রায় শেষ পর্যায়ে রাঙ্গা মামা এসে হাসুকে একটা ইলিশ মাছ দিয়ে বলল, 'এ ব্যাডা তুই এহনও  জাদু দেহো। মোর মাছ বেচা শ্যাস, মুই বাড়ি যাইতে আছি। তুই তাড়াতাড়ি বাড়ি যা। রাইতে কিন্তু ভূতে ঈশা মাছ ধইরা টান দেবে আনে।' 
 
ভূতের কথায় হাসুর একটু ভয় লাগলো। ও তাকিয়ে দেখে হাটের ভীড় বেশ পাতলা হয়ে গেছে, সূর্য প্রায় ডুবো ডুবো। ও ওদের বাড়ির আশে পাশের বাড়ির কাউকে খুঁজে পেল না, সবাই চলে গেছে। হাসু তাড়াতাড়ি বাড়ির পথ ধরল। 
 
বাড়ি যাওয়ার পথে একটা বিশাল বাঁশঝাড়, এই বাঁশঝাড় নিয়ে প্রচলিত আছে নানা ভূতের গল্প। বাঁশঝাড়ের তলা দিয়ে সন্ধ্যার পরে মাছ নিয়ে যাওয়ার সময় অবধারিতভাবে ভূতেরা মাছ কেড়ে নিতে চায়। শুরু হয়ে যায় ভূতের দাবরানি, মানুষ ভয় পেয়ে দৌড় দেয়। শোনা যায় অনেককেই ভূতে আছাড় মেরেছে বা কাছের পানা পুকুরের চুবিয়েছে। তবে সব সমস্যার যেমন সমাধান আছে ভূত সমস্যারও সমাধান আছে। সমাধানটা যদিও একটু লজ্জার, কিন্তু অন্ধকার রাতে কে আর দেখতে আসে? সমাধানটি হল দিগম্বর হয়ে বাঁশঝাড়ের তলা দিয়ে দিতে হবে উসান বোল্টের গতিতে এক দৌড়। 
 
হাসু ভয়ে ভয়ে মনে মনে দোয়া পড়ছে আর বাঁশঝাড়ের দিকে আগাচ্ছে। চারিদিকে নিকষ কালো অন্ধকার।  একটু সামনের রাস্তা ছাড়া আর কিছুই পরিষ্কার দেখা যাচ্ছে না, ওর হাত পা কাঁপতে লাগলো। পায়ে পায়ে হাসু চলে এলো বাঁশঝাড়ের তলায়। ও এখন নানারকম শব্দ শুনতে পাচ্ছে ফিসফাস, হুসহাস, খসখস। একটু যেন হাসির, কথা বলার  বা  নিঃশ্বাসের শব্দ পেলো। ভয়ে হাসু তার শেষ অস্ত্র হানলো মানে সে দিগম্বর হয়ে গেল। লুঙ্গি খুলে গলায় মালার মত ঝুলিয়ে নিয়ে মাছটাকে দুই হাতে বুকে চেপে ধরে হাঁটার চেষ্টা করল।  কিন্তু একি!   পা যে আর নড়ছে না! কে যেন পাদুটোকে আঠা দিয়ে মাটির সঙ্গে আটকে দিয়েছে। হাসু যেন পুরাই পাথরের মূর্তিতে পরিণত হয়েছে। 
 
হঠাৎ হাসির শব্দে হাসু চমকে তাকায় উপরে। দেখে কিছু ছায়ামূর্তি হাসছে, একজন বলল, 'দেখো মা মানুষের বাচ্চার কাণ্ড। কেমন লুঙ্গি খুলে ফেলেছে।' 
ভূতের মা বলল, 'ও বেচারা ভয় পেয়েছে তাই অমন করছে। খবরদার ওকে ভয় দেখাবি না। মানুষ মনে করে যে দিগম্বর হয়ে গেলে আমরা ওদের কোন ক্ষতি করব না। আমরা তো আসলে ওদের কখনোই কোনো ক্ষতি করি না। তাও কেন যে মানুষ এত ভয় পায় কে জানে!' 
- ঠিক আছে ভয় দেখাব না। ওর সাথে একটু কথা বলি আর ওকে আমাদের সাথে মেলায় নিয়ে যাই? 
- যা। 
হাসু দেখল বাঁশঝাড়ের মাথা থেকে টুপটাপ ঝরে পড়ল বেশ কয়েকটি ভূতের বাচ্চা। ও অবাক হয়ে লক্ষ্য করল যে ভূতগুলোর কেউই কাল বা সাদা নয় সবাই অনেক রঙিন যেন রংধনুর সাতটি রং বেনীআসহকলা (বেগুনি, নীল, আসমানি, সবুজ, হলুদ আর কমলা) খেলা করছে ওদের দেহে। 
একজন বলল, 'আমরা তোমাকে ভয় দেখাব না। তোমার মাছ নেব না। তুমি লুঙ্গিটা পরে ফেলো।' 
 
ভূতের বাচ্চাদের আলো ঝলমলে চেহারা আর কথা শুনে হাসু একটু সহজ হলো। ও লুঙ্গি পরে নিলো। হাসু লক্ষ্য করে দেখল বাচ্চাগুলোর পা ঠিকই মাটিতে পড়ছে। কিন্তু ও শুনেছে যে ভূতের পা মাটিতে পড়ে না। আবার এই বাচ্চাগুলো কথা বলছে স্বাভাবিকভাবে, নাঁকি সুরে না।  ওদের পোশাক থেকে নানা রঙের আলো বের হতে লাগলো। বাচ্চাগুলো হাসুকে ঘিরে নাচতে লাগলো।  
 
""আমরা ভূত, তোমরা ভাব আমরা নাই,
আমরা আছি, তোমাদের কাছাকাছি ভাই। 
আমদের ভয় পাওয়ার কিছু নাই, 
ভয় পেও না তাই। 
 
আমরা মাছ-মাংস কিছু খাই না,
শাকপাতা পেলে কিছু চাই না। 
 
আমাদের বাস গাছপালা, ঝোপঝাড়ে 
পালিয়ে বেড়াই তোমাদের অত্যাচারে। 
যে গাছেই বাঁধি মোরা বাসা,
কেটে ফেলে বানাও আসবাব খাসা।  
 
আমরা তাই বিপন্ন প্রজাতি,
তোমাদের কারণে আমাদের দূর্গতি। 
তাইরে নাইরে তাইরে না।'
 
ভূতের বাচ্চাদের নাচ গান শুনে হাসুর বেশ মজা লাগলো। শেষের দিকে সেও কিছুক্ষণ নাচ গান করার চেষ্টা করলো ওদের সাথে। 
 
ভূতের পাঁচজন বাচ্চাদের মধ্যে সবচেয়ে বড় জন ছেলে। সে তার নিজের পরিচয় দিলো বভূছে বলে। সে তার  দুই ভাই দুই বোনের সাথে পরিচয় করিয়ে দিল হাসুর। ওর ছোট দুই ভাইয়ের নাম মেভূছে আর সেভূছে আর বোনদের নাম বভূমে আর মেভূমে। 
তারপর বললো, 'চলো আমরা সবাই মিলে মেলায় যাই। মেলা দেখা শেষ করে তুমি বাসায় চলে যেও।'   
- মেলা কোথায়। 
- ওই যে!
হাসু অবাক হয়ে দেখল একটু দূরে হাঁটে যাওয়ার পথে রাস্তার পাশের যে চাষ করা জমি দেখে গেছে সেখানেই  আলোর বন্যা বয়ে যাচ্ছে আর হইচই শোনা যাচ্ছে। অথচ কিছুক্ষণ আগেও ওখানে ছিল নিকষ কালো  অন্ধকার। 
 
ভূতের মেলায় গিয়ে হাসুর খুব ভালো লাগলো, একদম মানুষের মেলার মতো । ভূতের বাচ্চাদের আর ওদের বন্ধুদের সাথে খেলা করলো, নাগর দোলায় চড়লো। হাওয়াই মিঠাই খেলো। মৃত্যুকূপে মোটরসাইকেল চালানো দেখে হাসুর বেশ ভয়  লাগলো। ও ফিসফিস করে বলল, 
- ইস যদি এক্সিডেন্ট করে মরে যায়? 
বভূছে বলল, 
- ওরা তো ভুত, আর মরবে না। মানুষ বা অন্য প্রাণী মারা গিয়েই তো ভূত হয়। তাই  আমরা আর মরবো না। 
হাসু ভাবে ইস মানুষও যদি ওদের মতো অমর হতো! হাসু ঘুরতে ঘুরতে বাড়ি ফেরার কথা ভুলে গেলো। 
 
হঠাৎ  দূর থেকে ক্ষীণ শব্দে হাসুর নাম ধরে কেউ ডাকছে মনে হলো। শব্দ লক্ষ্য করে তাকিয়ে হাসু দেখল আলো দেখা যাচ্ছে। 
 
বভুছে বলল, 'ওই যে তোমাকে খুঁজতে আসছে। তুমি তাড়াতাড়ি রাস্তায় চলে যাও।' 
হাসু দৌড়ে রাস্তায় উঠে এলো। রাস্তা থেকে পিছনে তাকিয়ে হাসু দেখল মাঠের যেখানটায় মেলা হচ্ছিল সে জায়গাটা ঘুটঘুটে অন্ধকার, যেন সব হাওয়ায় মিলিয়ে গেছে। হ্যারিকেন আর লন্ঠন নিয়ে হাসুর বাবা-মা আর প্রতিবেশীরা চলে এসছে ওকে খুঁজতে। হাসুর মা হাসুকে জড়িয়ে ধরে কাঁদতে শুরু করলো। 
ওর বাবা বলল, 'সন্ধ্যা হইছে এক ঘণ্টার বেশি। তুই কই আছিলি?' 
হাসু কিছু বলার আগে ওর চাচা বলল, 'এহন ওরে কিছু কইস না। আল্লাহ্‌র রহমতে যে ওরে  ঠিকঠাক পাইছি এইটাই যথেষ্ট।' 
হাসু জানে ভূতদের কথা বললে কেউ বিশ্বাস করবে না।  ওর নিজেরও হয়তো বিশ্বাস হতো না কিন্তু ওর মুখে এখনো লেগে আছে হাওয়াই মিঠাই এর স্বাদ। হারিকেনের মৃদু আলোতে হাত মেলে হাসু দেখে হাতে এখনো হাওয়াই মিঠাইয়ের গোলাপি রং লেগে আছে।"
""
""
"Los Angeles metro area in the evening from Griffith observatory. #griffithobservatory #griffithpark #losangeles"
"হোটেল ভেনেশিয়ানের খাল  

হোটেল ভেনেশিয়ানের ভিতরের Grand canal shopping complex ভেনিসের আদলে তৈরি।  আমি আগের বার লাস ভেগাস গিয়ে দেখেছিলাম। নাফি ভেগাস নিয়ে গিয়ে বলল,  'মা, এই হোটেলের ভিতরে ভেনিসের মতো একটা জায়গা আছে দেখবা?' 
-হ্যাঁ চলো। 
সেবার দেখে বিস্মিত হয়েছিলাম। হোটেলের ভিতর থেকে ওই অংশে পা দেয়া মাত্র মনে হবে বিল্ডিংয়ের বাইরে চলে এসেছি। উপরে খোলা আকাশ আর দিনের আলোর মতো আলো দেখে বোঝার উপায় নেই যে এটা ঘরের ভিতরে। 
 
এবার গিয়ে আবারো খুঁজে বের করলাম সেই ভেনিসের মতো দেখতে জায়গাটা। ওখানে খালে নৌকা  চলে ঠিক ভেনিসের মতো। নৌকাগুলোকে যে গন্ডালা বলে তা জানতাম না। বুজি লোকদের কাছে জানতে চাচ্ছেন, 'গন্ডালা কোন দিকে?' 
 
শুনে আমি ভাবছি রোপওয়েতে যেগুলো চলে ওগুলো তো গন্ডালা, বুজি নৌকাকে গন্ডালা বলছেন কেন? নতুন জিনিস জানলাম। এর পরে আমি একটা ছেলেকে বললাম, 'গন্ডালা কোনদিকে?'
সে বলল, 'কোনটা? ভিতরেরটা না বাইরেরটা?' 
আবারো অবাক হওয়ার পালা। 
বললাম, 'বাইরেও আছে না কি? 
ছেলেটা হেসে বলল, 'আছে।' 
আবারো নতুন জিনিস জানলাম। 
আমি বললাম, 'আপাতত ভিতরেরটা কোথায় বল।'  
ছেলেটা পথ বাতলে দিলে আমরা গেলাম।
 
ভেনিসে ১১৪টা দ্বীপের মাঝে আছে অসংখ্য খাল আর ব্রিজ। এই জলপথে নৌকায় করেই চলে যাতায়াত। দ্বীপগুলোতে ঘরবাড়ি তৈরী করা হয়েছে খালের পাশ ঘেঁষে।
 
Grand canal shopping complex এর ভিতরে একটাই খাল। খাল বেশি গভীর না, তলা দেখা যায়। নিচে অনেক কয়েন পড়ে থাকতে দেখলাম। লোকে তাদের ইচ্ছা পূরণ হবে এই আশায় কিছু কয়েন ছুঁড়ে দেয়। খালের পাড় এবং তলা সিমেন্ট করা। পাশে হাঁটার পথ আর পথের পাশে দুইতলা কোথাও কোথাও তিনতলা দালানে সাজানো দোকান আর রেস্টুরেন্ট। মাঝে মাঝে খালের উপরে  ব্রিজ। 
 
যেতে যেতে দেখলাম এক জায়গায় রেস্টুরেন্টের ভিতরে ঢুকতে হবে খাল দেখতে হলে। মানে ওই রেস্টুরেন্টে যারা যান, তারা খালের পাশে বসে খানা খান। আমরা ফিরে এসে অন্য পাড়  দিয়ে খালের শেষ মাথায় গেলাম। লোকজন গন্ডালায় করে খালে ঘুরে বেড়াচ্ছে আর ফটো তুলছে। মাঝি ভাইয়ের আবার স্পেশাল সাজপোশাক । সবচেয়ে ভালো লেগেছে আকাশটা। 
 
আমরা ছিলাম এই হোটেলের পাশের হোটেল The Palazzo at Venetian Resort এ। পরেরদিন বাইরে থেকে খেয়াল করে দেখলাম। কিছুই না, ৪০-৪২ তলা হোটেলের একটা তিন তলা এক্সটেনশনের মতো। ভিতরে যে এতকিছু বাইরে থেকে বোঝার উপায় নাই। ভালো লেগেছে নকল ভেনিস দেখে।"
""
"#প্রিয়_ভূতেরা 

রিনা বীণার ভূত দর্শন

আমার যমজ বোন রিনা একটা ভিতুর ডিম! সেদিন সন্ধ্যাবেলা কথা নেই, বার্তা নেই হঠাৎ ভূত ভূত বলে চিৎকার। মা আর ফুলবরু বুয়া রান্নাঘরে বসে হারিকেনগুলোর চিমনি পরিষ্কার করে, তেল ভরে জ্বালানোর আয়োজন করছিল। রিনা  যাচ্ছিল পুকুরে হাতমুখ ধুতে। চিৎকার শুনে মা আর ফুলবরু বুয়ার সঙ্গে আমি ও ছুটে গেলাম। সে কলা গাছের এক ঝাড়ের  দিকে আঙ্গুল উঁচিয়ে দেখিয়ে বলল, 'সাদা শাড়ি পরা অনেক লম্বা একটা ভূত ওখানে দাঁড়িয়ে ছিল।' আমরা সবাই মিলে হারিকেন ধরে অনেক খুঁজে ও ভূতের দেখা পেলাম না। ভূত যেন কর্পূরের মত বাতাসে মিলিয়ে গেছে। সাবাই ঘরে ফিরে এলাম। আমি মনে মনে ভাবলাম রিনাটা এত্ত ভিতু ক্যান! সে মাঝে মাঝেই আমাকে বলে, 'আমার মনে হয় কেউ আমার পিছনে পিছেন হাঁটে, কিন্তু পিছন ফিরে তাকালে আর কাউকে দেখতে পাই না।' 
আমি বলি, 'এটা তোর মনের ভুল।' 
 
ভূত দেখার কয়েক দিনের মধ্যে রিনার দুই হাতের বাহুতে, গলায় এবং কোমরে তাগায় (কাল সূতা) বাঁধা অজস্র তাবিজ শোভা পেতে লাগলো। আর একবার ভূত দেখলে মনে হয় ওর ওজনের চেয়ে ওর তাবিজের ওজন বেশী হয়ে যাবে!
 
আমার বড় বোন হলেও ওকে আমি তুই করে বলি। এইতো একটা প্যাচ লেগে গেলো, প্রথমে বললাম আমার যমজ বোন আর এখন বলছি বড় বোন, কোনটা ঠিক? আসলে দুটোই ঠিক। রিনা আমার এক ঘণ্টা এক মিনিট এক সেকেন্ডের বড়। সে একদিন দাবি করে বসল যেহেতু সে আমার চেয়ে বড়, তাকে আমার আপা, বুজি বা বুজান ডাকতে হবে। আমি বললাম,  'না তুই আমার অল্প একটু বড়, আমি তোকে নাম ধরেই ডাকব।' 
 
আমার বড় আপা আর মেজো আপা বেড়াতে এসেছেন। বড় আপার মেয়ে কণা আর শিউলি বিদেশি পুতুলের মত সুন্দর। তাদের চোখ কটা, লালচে কোঁকড়া চুলের আড়ালে ফর্সা গোলগাল মুখ। আপার ছেলে সাবু আর মেজো আপার মেয়ে ঝর্নাও এসেছে। ওরা আসলে আমাদের আনন্দ আর ধরে না,  একসাথে খেলি আর খুব মজা করি। আমি আর রিনা গেলাম দুই আপার কাছে বিচার নিয়ে। রিনা বলল, 'বড় আপা, আপনি তো বলেছিলেন যে আমি বীণার এক ঘণ্টা এক মিনিট এক সেকেন্ডের বড়, এখন আপনিই বলেন ওর আমাকে আপা বলা উচিত না?' 
আমি সঙ্গে সঙ্গে প্রতিবাদ জানিয়ে বললাম, 'না আমরা একই বয়সি, এক ঘণ্টার বড় কি বড় নাকি?'
 
আমাদের বিচার্য বিষয় শুনে আমার বড় দুই বোন হেসেই খুন। হাসতে হাসতে মেজো আপা বললেন, 'কে আগে আর কে পরে  হয়েছিল তাই তো ভুলে গেছি। আর কতক্ষণ পরে তাই বা কে জানে। মাকে নিয়ে সবাই তখন ব্যাস্ত  ছিল'। বড় আপা বাঁধা দিয়ে বললেন, 'হ্যাঁ, তা প্রায় এক ঘণ্টা আগে পরেই হয়েছিল। আর রিনাই আগে হয়েছিল, কারন আমি খেয়াল রেখেছিলাম, ওর কপালটা একটু উঁচু ছিল। দেখিস না ওর কপালটা উঁচু? কিন্তু কেউ তো তখন ঘড়ি ধরে বসে ছিল না, রিনা তুই এক ঘণ্টা এক মিনিট আর এক সেকেন্ড কোথা থেকে পেলি?' 
রিনা একটু লজ্জা পেয়ে বলল, 'জানি না। আমি যেহেতু বড়, আমাকে আপা ডাকতে হবে ব্যাস।' 
 
আপারা আমাদের দুইজনকে কোলে নিয়ে আদর করতে করতে বললেন, 'বীনা তুই মাঝে মাঝে রিনাকে আপা ডাকিস'। এটা একটা দুই দিক রক্ষা করা বিচার হল। আমি মোটেই আপা ডাকতে রাজী না আর ও চায় আমি ওকে সব সময়ে আপা ডাকি।  বিচারে আমরা কেউই সন্তুষ্ট হলাম না। রিনার চোখ ছলছল করছে। আপারা খুব হাসছেন বলে আমাদের দিকে তেমন খেয়াল করেননি। আমরা দুজনে হেঁটে চলে আসতে আসতে খেয়াল করলাম, রিনার চোখ থেকে পানি গড়িয়ে পড়ছে। আমি ওর হাত ধরে আস্তে করে বললাম, 'বুজান, কাঁদিস না!' সঙ্গে সঙ্গে ও ফিক করে হেসে ফেলল। কি চমৎকার দৃশ্য, যেন 'রোদ হচ্ছে, বৃষ্টি হচ্ছে, খেঁক শিয়ালের বিয়ে হচ্ছে।'  আমি আমার বোনকে খুশি করার অস্ত্র পেয়ে গেলাম, এখন থেকে মাঝে মাঝে বুজান ডাকব।
 
দক্ষিণাঞ্চলের গ্রামে প্রাকৃতিক দুর্যোগ আর ডাকাতির হাত থেকে রক্ষা পাওয়ার জন্য অনেক পরিবার এক বাড়িতে  ভিন্ন ভিন্ন ঘরে বাস করে। এদের সবাই বেশিরভাগই আবার আত্মীয় বা একই বংশের। আমাদের বাড়িতে  ও প্রায় ১১/১২ টা  পরিবারের বাস। ঘরগুলো বৃত্তাকারে চারিদিকে ছড়ানো। মাঝের বিশাল বৃত্তটা উঠান। সবারই ঘরের সামনে উঠানের  একটা নির্দিষ্ট অংশ আছে। আর ঘরের পিছনে আছে পুকুর। আমাদের কাঠ আর টিনের তৈরি বিশাল দোতলা ঘর। ১৯৪৯-৫০ এর দিকে আমার দাদুর তৈরি করা ঘরে এক জোড়া কাঠের কারুকাজ করা দরজা। সেই দরজায় খোদাই করে মিস্ত্রির নাম লেখা শ্রী ব্রজলাল দাস । আমরা পড়তে শিখেই এই নামটা পড়তে শিখলাম। একটা কাঠের মসৃণ সুন্দর সিড়ি, সেই সিড়িতে আবার ল্যান্ডিং আছে। আমাদের দোতলায় সামনে একটা কাঠের রেলিং দেয়া বারান্দা আছে, আমরা বলি ঝুল বারান্দা। এই বারান্দাটা আমাদের ছোটদের খুব প্রিয়। এখানে বসে নিচে কি হচ্ছে, কে কি করছে সব দেখা যায়।  কিন্তু নিচ থেকে কেউ খুব একটা উপরে তাকায় না। আমি প্রায়ই উপরে বসে দেখি কার মুরগি কার শুকাতে দেয়া ধান খেয়ে গেল, কার আচার কে খেয়ে গেলো, বা কে কার বদনাম কার কাছে করল।
 
একদিন এমনি আমি ঝুল বারান্দায় বসে আছি, দেখি চাচিআম্মা আমার চাচাত বোন ইয়াসমিনকে কানে ধরে নিয়ে যাচ্ছেন আর বলছেন, 'হাউঙ্গা দিন খালি পাড়া বেড়ানো, আইজ তোরে আমি বাইন্ধা রাখমু।' 
 
আমি ভাবলাম, 'দেখি না, কে কাকে বেঁধে রাখে!' 
আমি জোরে ডাকলাম, 'চাচিআম্মা।'
চাচিআম্মা চমকে  উপরে তাকালেন, হাত একটু ঢিলা হতেই পাখি পগার পার। এক ছুটে চলে এলো আমার কাছে। আমি জানি বিপদ ডেকে আনলাম। পরে চাচিআম্মা যেন কোন নালিশ করছেন না এমনভাবে, পান খেতে খেতে মায়ের কাছে এসে গল্প করবেন, 'আপনের ছোড মাইয়াডা বুজান খুব চালাক হইছে  ...' ইত্যাদি... । মা ঠিকই আমার দিকে অগ্নি দৃষ্টিতে তাকাবেন। এই পর্যন্তই, এই মহিলার হাত এবং মুখ কিছুই চলে না। না কোন গালিগালাজ, না মারপিট। আমরা বেজায় স্বাধীন।

টিনের চালে বৃস্টির শব্দ শোনার মজাই আলাদা, দোতলায় বসে এটা আরও মজা করে শোনা যায়। বড় বড় ফোঁটায় টপ টপ বৃষ্টি, হাল্কা ঝিরিঝিরি বৃষ্টি, মুষলধারের ঝুম বৃষ্টি, আবার বৃষ্টি ধরে এলে ডিমাতালের বৃষ্টি। সব বৃষ্টির আলাদা আলাদা শব্দ শুনে বাইরে না তাকিয়েই বোঝা যায় বৃষ্টি বাড়ল না কমল। বর্ষাকালে আউস ধান পাকে। চারিদিকে পানি থৈ থৈ করে। বাড়িগুলো দ্বীপের মত পানির মধ্যে ভাসতে থাকে। আর ডুবতে ডুবতে কোন রকম নাক উঁচিয়ে ভেসে থাকে বড় রাস্তাটা। আমাদের ঘরের মেঝে পাকা। নৌকায় করে আউস ধান কেটে এনে রাখা হয়েছে সামনের বারান্দায়। আবহাওয়া ভাল থাকলে এবং উঠান শুকনা থাকলে গরু দিয়ে ধান মাড়াই করা হয়, না হলে মহিলারা পায়ে দড়ি পেঁচিয়ে বেঁধে পা দিয়ে ধান মাড়াই করেন (আমরা বলি ধান মলা)। এই ধান ঘরে সিদ্ধ করে উঠানে মেলে দিয়ে রোদে শুকানো হয়। একটু রোদ উঠলেই হোগলা বিছিয়ে ধান শুকাতে দেয়া হয়, আবার বৃষ্টি নামলেই শুরু হয় মহিলাদের দৌড়াদৌড়ি ধান হোগলাসহ নিরাপদ স্থানে নিয়ে যাওয়ার জন্য। উঠানের চারিদিকে নালা কেটে দেয়া হয় বৃষ্টির পানি নিষ্কাশনের জন্য। ভেজা উঠান শুকনা রাখার জন্য ছিটিয়ে দেয়া হয় ছাই।
 
এমনই এক ঘন বর্ষার দিনে আমি আর রিনা দুপুরের খাওয়ার পরে ধান মলতে গেলাম। যারা ধান মলছিল তারা খুব মজা পেল, আমাদের পায়ে দড়ি পেঁচিয়ে দিল। আমরা মহা আনন্দে ধান মলতে লাগলাম। মা কিছুক্ষণ বিরক্ত চোখে তাকিয়ে থেকে চলে গেল। একটু পরে রিনা 'আমার পায়ে ব্যাথা লাগছে আমি যাই' বলে চলে গেল। আমি ভাবলাম, 'আলসে কোথাকার!' আমি আরও কিছুক্ষণ ধান মলে ধানের গুঁতা খেয়ে ক্লান্ত হয়ে চলে আসলাম। এসে দেখি মা আর রিনা ঘুমাচ্ছে।
 
আমি আমার সম্বল আদর্শলিপি বই, স্লেট আর পেন্সিল নিয়ে চলে গেলাম দোতলার ঝুল বারান্দায়। পড়ালেখায় আমি রিনার চেয়ে ভাল, মনে হয় বড় আপার চেয়ে ও একটু ভাল। কি করে জানি? শোনেন বলি। আমার আব্বা-মায়ের পান খাওয়ার দৃশ্য দেখার মত। খাটের উপর পা ঝুলিয়ে দুজনে মুখোমুখি বসেন। মাঝে থাকে পানসহ পানের থালা। আর একটা পানদানীতে বিভিন্ন কৌটায় সাজিয়ে রাখা সুপারি, চুন, জর্দা আর খয়ের। দুজনেই দুজনকে আপনি আপনি করে বলেন। এই পান বৈঠকেই সাংসারিক যাবতীয় সিদ্ধান্ত গ্রহণ করা হয়। আমরা মাঝে মাঝে দরজার চিপায় দাঁড়িয়ে শোনার চেষ্টা করি কি আলোচনা হচ্ছে। একদিন আব্বা মা বসে পান খাচ্ছেন আমি আর রিনা একটু দুরে বসে পড়ছি। ওনারা নানা বিষয়ে কথা বলছেন। হঠাৎ  শুনলাম আব্বা বলছেনঃ
- আতাহারের মা, আপনের ছোডো মাইয়াডা শ্রুতধর।
- ছোডো মাইয়া তো দুইটা আপনে কার কথা বলতেছেন। আর কি 'ধর' বললেন?
আমি কান খাড়া করে শুনি, আমাদের কথাই হচ্ছে। আবার এমন একটা শব্দ বলল যার মানে মা ও জানে না।
আব্বা বললেন, 'ওদের মধ্যে আবার যেডা ছোডো।  আর শ্রুতধর মানে হইল যে শোনা মাত্র মনে রাখতে পারে।'
'ও আপনে বীনার কতা কন, তা আমার সব ছেলেমেয়েই তো পড়ালেখায় ভাল। সবাই তো বৃত্তি পাইছে। আমার বড় মেয়ে রিজিয়া তো ফাইভে বৃত্তি পরীক্ষায় বরিশাল পটুয়াখালী দুই জেলা মিলাইয়া যে বাকেরগঞ্জ রেঞ্জ ছিল তাতে ফার্স্ট হইছিল।'
মায়ের কণ্ঠে অহংকার ঝরে পড়ে।
আব্বা বললেন, 'না সবাই সমান না, আমি তো সবাইরে পড়াইলাম। এই ছোটটা সবার চেয়ে ভাল। আর তোমার বড় দুই মেয়ে মিলে এদের কি নাম রাখছে রিনা বীনা, একই রকম লাগে। কোনটা কে তা ও মনে রাখা মুস্কিল। বড় হইলে আমি এদের নাম বদলাইয়া  দিয়া রাখব 'রেহানা' আর 'শাহানা'।' আব্বা আমাদের দিকে তাকিয়ে বলল,'কি রে নাম পছন্দ হইছে?' আমরা দুজন দুজনের দিকে তাকিয়ে মিটিমিটি হাসি, কারণ নাম আমাদের পছন্দ হয়নি। বাড়িতে  আরো একজন রেহানা আছে। আমাদের আপারাও এসব নাম পছন্দ করবে না।
 
আদর্শ লিপি আমার পুরোটাই মুখস্থ, ঝুল বারান্দায় বসে বৃষ্টি দেখতে দেখতে আরও একবার পড়লাম।এক লাইন আকার হ্রস্ব-ইকার লিখলাম। একটু পরে আমার ঘুম পেল। আমি ঘুমিয়ে গেলাম। ঘুম থেকে উঠে আমার মনে হল এখন সকাল। বৃষ্টি কমে গেছে হাল্কা আলো ফুটে আছে। মনে হল আমি সারারাত এখানে ঘুমিয়েছি মা বা রিনা কেউ আমাকে ডেকে নিতে আসল না! না খেয়ে ঘুমিয়ে গেলে মা ডেকে তুলে খাওয়ায়, আর বলে, 'এতো খিদা নিয়ে ঘুমিয়ে গেলি কেন?' বাচ্চাদের পেটে খিদা লাগলে মায়েরা কি করে টের পায় কে জানে! একটু পরে বুঝলাম আসলে এখন বিকেল গড়িয়ে সন্ধ্যা হচ্ছে । ভাবলাম নিচে যাই না হলে মা আবার খুঁজতে শুরু করবে ।

উঠতে যাবো ঠিক তখন আমি উঠানের মাঝখানে ভূতটাকে  দেখলাম। আমি ওটাকে কোনো দিক থেকে আসতে দেখিনি, মনে হল যেন মাটি ফুঁড়ে উঠেছে। ওটা আমার দিকে পেছন ফিরে আছে । আমাদের ঘর দক্ষিণমুখী, ভূতটা উঠানের দক্ষিণ পূর্ব কোনে  নালার পাশে গিয়ে ঝুঁকে কিছু করল। মনে হচ্ছে ওর কিছু হারিয়ে গেছে আবার অন্য মাথায় এসে কিছু খোচাখুচি বা খোঁজাখুঁজি করল। কিছুক্ষণ এরকম করার পরে ভূতটা ঘুরে দাঁড়াল। হঠাৎ ওটা আমার দিকে তাকাল। চোখগুলো টকটকে লাল, যেনো আগুলের গোলা। সে আমার দিকে তাকিয়ে তার বিশাল সাদা দাঁতগুলো বের করে হাসল,  তার অনেক লম্বা লোমশ ডান হাত বাড়িয়ে আমাকে ইশারা করে ডাকল।

ভয়ে  আমার সারা শরীর কাঁপতে  লাগলো। আমি জোড়ে ভু উ উ ….. বলে চিৎকার করে জ্ঞান হারানোর আগে সিঁড়িতে ধুপধাপ শব্দ শুনতে শুনতে চোখের সামনে এক গোছা তাবিজ ঝুলতে দেখলাম।"
"গতবছরের লেখা।"
"আমি যাই বঙ্গে, আমার কপাল যায় সঙ্গে। তবে সুবিধা হলো ঢাকার মতো কান ফাটানো হর্ন তো দূরের কথা ছোটমোট হর্নের শব্দও নাই।"
""
""
""
""
""
"Inside hotel The Palazzo at Venetian Resort in Las Vegas, where we stayed during our recent visit."
"জুয়া খেলার মেশিন এয়ারপোর্টে।"
""
""
""
""
""
""
"ভয়াবহ অভিজ্ঞতা।"
""
"Gambling starts from Harry Reid International Airport, Las Vegas.  #lasvegas #HarryReid"
"এবার নিয়ে তিনবার লাস ভেগাসে গেছি। প্রতিবারই এই শো দেখেছি। দেখতে খুব ভালো লাগে। আমাদের নন্দনপার্কের টাও স্বল্প পরিসরে সুন্দর। আমার সবচেয়ে বেশি ভালো লেগেছে সিঙ্গাপুরের সান্তোসা আইল্যান্ডেরটা। 

"
""
""
""
""
"আমার বুজি ডা: রাশিদা বেগম আমার বাসায় এসে আমাদের জন্য রান্না করেছেন সরিষা ইলিশ।

M. Rashida Begum"
""
"Sadia Rimi"
"সরিষা বাটা দিয়ে মজাদার ইলিশ রান্না হচ্ছে।"
""
""
""
"লাস ভেগাস হোটেল মিরাজের সামনে আগ্নেয়গিরির অগ্নুৎপাত।"
""
""
""
""
""
""
""
""
"In front of hotel The Mirage, Las Vegas. #lasvegas"
"Going to Arizona from Las Vegas through Mojave desert. #LASVEGAS #grandcanyon #antelopecanyon"
"Garden inside a Las Vegas hotel Mirage. #lasvegas"
""
"Downtown Las Vegas from Helicopter. #lasvegas"
""
"দুই বছর আগের লেখা।"
"Denver city at night. #denvercolorado"
"এসব দেখলে কার না খুদা পায়! আমাদেরও পেয়েছিল। তাই তো সাবমেরিন রাইড শেষ করে তীরে ফিরে খেলুম ফিস এন্ড চিপস! #catalinaisland"
"Beautiful view of Pacific Ocean from Catalina Island. #catalinaisland"
"Beautiful view in Mount Rainier area Seattle, Washington. #seattle #washington"
""
""
"হঠাৎ বৃষ্টি দেখে কবিতা লিখে ফেললাম।#rainyday"
""
""
"Driving by Central Eastside area of Portland #portland"
""
"সামান্য ক্ষতি কবিতাটার সাথে আমার শৈশবের মধুর স্মৃতি জড়িয়ে আছে। সেই স্মৃতিচারণমূলক নিচের লেখাটি আমার গল্পগ্রন্থ সহে না যাতনায় স্থান পেয়েছে। অবশেষে পুরা সাত পৃষ্ঠার কবিতাটা পড়েই ফেললাম। 

টেপ রেকর্ডার 

আমি ক্লাস ফাইভে পড়ি, ১৯৭৪ সাল। আমার বড় ভাই যুগোস্লাভিয়ায় পিএইচডি করছেন, ওখান থেকে এক বছর পরে দেশে এসে আমাদের গ্রামের বাড়ি এসেছেন। আমার বড় ভাই আমার চেয়ে প্রায় একুশ বছরের বড়।  ভাইকে দেখি,  অনেকটা আব্বার মত চেহারা,  তবে তাঁর চেয়ে লম্বা আর গায়ের রং লালচে ধরনের টকটকে ফর্সা। ঝকঝকে সাদা দাঁত বের করে হাসেন আর শুদ্ধ ভাষায় কথা বলেন।

অনেক দূরবর্তী নক্ষত্রের মতো এই মানুষটা আমার ভাই, বিশ্বাস হয় না! কিন্তু আমার আব্বা-মাকে, আব্বা- মা ডাকেন তাই একটু একটু বিশ্বাস হয়। আমাকে বড় ভাইবোনরা বলতো, 'তোকে কুড়িয়ে পেয়েছি' এ কথাটাও সত্যি হতে পারে। আমি যেন বর্ণ-গন্ধহীন ক্ষুদ্র এক ঘাসফুল, কেউ খেয়াল করে না, সবাই মাড়িয়ে চলে যায়। আমি আমার ক্ষুদ্র অস্তিত্ব নিয়ে খুবই বিব্রত, নক্ষত্র থেকে নিরাপদ দূরত্ব বজায় রেখে চলি। 

ভাবি ডাকলে কাছে যাই, একটু পরে পালিয়ে বাঁচি। আমার সমস্যা হলো, মুখ খুললেই 'বরিশাইল্লা' ভাষা বেরিয়ে আসবে, শুনে ভাবি যদি হাসেন! ভাবির ৭-৮ বৎসর হয় বিয়ে হয়েছে, অনেকবার এসেছেন। সবার সাথে গল্প করেন। কথা বুঝতে না পারলে আমার বোনেরা বুঝিয়ে দেন, ভাবির হাসার কোন কারন নেই।  

ভাইয়ের মেয়ে প্রায় আমার কাঁধ পর্যন্ত লম্বা, ওকে কোলে নিতে পারি না। ছেলের বয়স প্রায় তিন বৎসর, কোঁকড়া চুল, বড় বড় চোখ আর গোলগাল ফর্সা মুখ। কোলে নিতে ইচ্ছা করে। কিন্তু ভয় লাগে যদি কোলে নিতে গিয়ে ফেলে দিয়ে ব্যথা দিয়ে ফেলি!    

কথায় বলে, ""ঘরের শত্রু বিভীষণ"", আমার শত্রু আব্বাজান। তিনি আকাশের তারকা আমার ভাইজানকে বললেন যে আমি পড়ালেখায় খুব ভালো। ভালো বললেই তো হবে না, তার প্রমান দিতে হবে। আব্বা এবার পড়া ধরতে থাকেন মানসাঙ্ক,  এক কথায় প্রকাশ, শব্দার্থ, কবিতা ইত্যাদি। যেন পৃথিবীর সব সৌন্দর্য এসে ভর করেছে আমার পায়ের নখে, আমি মাথা নিচু করে পায়ের নখের দিকে তাকিয়ে তাকিয়ে সব প্রশ্নের উত্তর দিয়ে যাই, কবিতা পড়ি। পুরাই রেডিও বাংলাদেশের অনুষ্ঠানমালা। 

ভাইজান বাড়িতে আসা উপলক্ষে আত্মীয়-স্বজন, পাড়া-প্রতিবেশী সবাই তাঁর সঙ্গে দেখা করতে আসছেন। ঘরে সার্বক্ষণিক ভিড় লেগে আছে, আমার সুবিধা হচ্ছে আপাতত পড়ালেখা বন্ধ। একদিন আমার মামা, চাচা, ফুফা আরো অনেকেই আমদের ঘরের বারান্দায় বসে গল্প করছেন। 

আমার মামা আজহার হাওলাদার আর একজন চাচা তাঁর নামও আজহার হাওলাদার। দুইজনই আব্বা মায়ের সেকেন্ড বা থার্ড কাজিন হবেন। 
আজহার মামু জানতে চাইলেন, 'ও বাজান ওই দ্যাশে  নাকি অনেক শীত'?
- হ্যাঁ মামু, অনেক শীত। 
সবার হাজারো প্রশ্ন। লোকেরা কি খায়, কি পরে ইত্যাদি। 
একজন জানতে চাইলেন, 'হে দ্যাশে মাইনসে না কি পানির বদলে মদ খায়? তুমি আবার খাইও টাইও না'।  
আর একজন বলল, 'মাইয়ারা বলে উদলা পুদলা ঘোরে'?
আব্বা তাড়াতাড়ি কাশি দিয়ে জিব কেটে বলেন, 'পোলাপানের সাথে এইসব কি কও তোমরা'?   

ভাইজানের একটা টু-ইন-ওয়ান দেখে লোকজন জিজ্ঞেস করে, 'ওডা কি ট্যানজেস্টার'?
 - এটাতে রেডিও আছে আবার রেকর্ডার আর ক্যাসেট প্লেয়ার ও আছে। রেডিওতে তো ওরা যা প্রচার করে আমরা তাই শুনতে পাই। কিন্তু এই যে দেখেন ক্যাসেট এর মধ্যে গান আছে আমি আমার ইচ্ছা মতো গান বাজাতে পারি। আবার আমি আমার পছন্দমত গান রেকর্ড করতে ও পারবো। আপনারা কেউ কথা বললে সেটা এখানে রেকর্ড করা যাবে তারপরে আপনি শুনতে পারবেন। দাড়ান দেখাচ্ছি....
বলে ভাইজান আব্বাকে বললেন, 'আব্বা, রিনাকে ডাকেন, একটা কবিতা পড়ুক'। 
আমি কাছেই ছিলাম, আব্বা হাতের ইশারায় ডেকে বললেন, 'সামান্য  ক্ষতি কবিতাটা পড়'। 

আমি ঝরঝরে মুখস্থ কবিতা হড়বড়িয়ে বলে ফেললাম, 

সামান্য ক্ষতি
লিখেছেন কবি রবীন্দ্রনাথ ঠাকুর 

বহে মাঘমাসে শীতের বাতাস
স্বচ্ছসলিলা বরুণা।
পুরী হতে দূরে গ্রামে নির্জনে
শিলাময় ঘাট চম্পকবনে;
স্নানে চলেছেন শত সখীসনে
কাশীর মহিষী করুণা।
..................
আমার পড়া শেষ হলে ভাইজান রিওয়াইন্ড করে কবিতাটা বাজিয়ে শোনালেন। শোনার পরে সবাই অবাক হয়ে বলল, 'তাজ্জব ব্যাপার, এই রিনা,  তুই অইর মধ্যে ঢুকলি ক্যামমে'?

আমিও তো অবাক ! সত্যিই তো আমার পড়া কবিতা কেমন করে ওটার মধ্যে থেকে বের হচ্ছে, আশ্চর্য !"
"হলুদ গোলাপ ফুটে আছে এক কোনে,             রূপে-গন্ধে সেরা সে যে সবাই জানে।                মৃদুমন্দ বাতাস তাকে আদর বুলায়,                খুশিতে সে নেচে উঠে মাথা দোলায়।             ঝরে যাবে, আর মাত্র দুই একটা দিন।    আমরাও যাবো, বাকি আছে কার কতদিন?     জেসমিন #roses"
"কানাডা এবং আমেরিকার শীতপ্রধান অঙ্গরাজ্যসমূহে চলছে শীতের আগমনী বার্তা। গাছের পাতা ঝরে পরার আগে কমলা, হলুদ, লাল, গোলাপি নানা রঙে সেজেছে। আমাদের এখানে বাংলাদেশের মতো গাছপালা সব সময় সবুজ। #losangeles #montereypark"
"ছেলেবেলায় প্লেনের শব্দ শুনলে দৌড়ে ঘরের বাইরে এসে প্লেন দেখতাম যতক্ষণ না দৃষ্টিসীমার বাইরে চলে যায়। বড়বেলায় এসেও অবস্থার খুব একটা উন্নতি হয়নি। মধ্যাহ্ন বিরতিতে অফিস এলাকায় হাঁটার সময় প্লেন দেখে চমকে তাকালাম। ফোনের ক্যামেরায় ভিডিও করা শুরু করতে করতে অনেক দূরে চলে গেছে। অনেকগুলো দেখেছি, মাত্র দুইটার ভিডিও করতে পারলাম। #aeroplane"
"টবে পুঁইশাক চাষ। ডালপালা ছড়িয়ে বেয়ে উঠেছে পাশের টবের গোলাপ গাছকে জড়িয়ে। #kitchengarden"
""
""
"বাচ্চারা এসব করলে আমরা বলি দুষ্টামি। বিলাইরা করলে কি বলা যাবে বিটলামি?           তোর শাওয়ার কার্টেনটা কামড়াতে হবে ‘কিরপান্নে‘? বিটলা যেন কোন দেশি! #funnycats"
"কত শিউলির আনন্দ যায় ডেকে ডেকে।"
"ইলিশ ভাজা খেতে মজা, গরম গরম হলে।"
"শিশুকালের অতি প্রিয় কবিতা। সামান্য ক্ষতি-লিখেছেন রবীন্দ্রনাথ ঠাকুর। কবিতাটা আমাদের পাঠ্য বইয়ে সংক্ষেপিত ছিলো। কবিতাটা বেশ দীর্ঘ। দ্বিতীয় প্যারাটা বইয়ে ছিলো না। তাই অপরিচিত লাগতে পারে। #সামান্যক্ষতি"
"হানিমুন

বিয়ের আগে প্রেমিক পুরুষরা  কত কথাই  না বলে, বিয়ের পরে কেউ কথা রাখে না। আমার উনি বলতেন, ‘বিয়ের সময় আমি চিল্লায় যাবো।‘ মানে হলো উনি চল্লিশ দিনের ছুটি নিবেন। বিয়ের পরে বলে, ‘পনের দিনের ছুটি নিলাম। অত ছুটি নিয়ে কি হবে, যখন কোথাও বেড়াতে যাবো না!‘
উনি পল্লী বিদ্যুতায়ন বোর্ডের সহকারী প্রকৌশলী, আমি সম্পূর্ণ বেকার। কোথাও  বেড়াতে যাওয়ার মতো পয়সা নেই। মোহাম্মদপুরের তাজমহল রোডে দুই রুমের ভাড়া বাসায় থাকি।  রিকশায় করে মোহাম্মদপুর বাজারে যাই, এক ঠোঙ্গা বাদাম কিনে দুজনে মিলে কাটুশ কুটুশ খাই।

সঙ্গত কারনেই বাসায় টেলিফোন নেই ।  বিয়ের সপ্তাহখানেক পরে অফিস থেকে পিওন এসে বলল, ‘বড় সারে আপনেরে সালাম দিছে।‘উনি অলাইকুমুসসালাম দিতে অফিসে গেলেন। স্যার বললেন, ‘বাসায় বসে থেকে কি করবেন, অফিসে   জয়েন করেন। ইস্টার্ন ক্যাবলসে একটা ইনস্পেকশন করে আসেন । ভাবিকে ও সঙ্গে নিয়ে যান।‘
ওনার ধারনা বউ নিয়ে চিটাগাং থেকে ঘুরে আসার সুযোগ করে দেয়ার জন্যই বস তাকে বাসা থেকে ডেকে পাঠিয়েছেন।  হতে ও পারে, দুনিয়া বড়ই বিচিত্র! জীবনে অনেক লোকের কাছে থেকে অপ্রত্যাশিত ভালবাসা এবং উপকার পেয়েছি। এটাও তাই, আমি ও মনে করি ওনার বসের উদ্দেশ্য ছিল মহৎ।

আমরা ট্রেনে করে চট্টগ্রাম  গেলাম। উঠলাম ফৌজদারহাটে পল্লী বিদ্যুতায়ন বোর্ডের রেস্ট হাউসে।  পরদিন উনি ইস্টার্ন কেবলসে ইনস্পেকশন এর কাজ সারেন উড টেকনোলজিস্ট ইলিয়াস ভাইকে সঙ্গে নিয়ে। আমিও সঙ্গে ছিলাম। টেস্টিং এর পুরোটাই অবলোকন করলাম। ওই দিনই বিকেলবেলা আমরা পতেঙ্গা সী বীচে বেড়াতে গেলাম। কিছু ছবি তুললাম। এই প্রথম আমার চট্টগ্রামে আসা এবং সমুদ্র দর্শন। আমরা সমুদ্রে সূর্যাস্ত দেখলাম। সেই দৃশ অপরূপ।
ইস্টার্ন  কেবলসে কাজ  ছিল এক দিনের। 

আমার ভাই তখন আর্মি মেডিকেল কোরে ক্যাপ্টেন।  পোস্টিং লংগদু উপজেলার মাইনীমুখ ইউনিয়নে। জায়গাটা রাঙ্গামাটি শহর থেকে অনেক ভিতরে, কাপ্তাই লেকের ভিতর দিয়ে লঞ্চে করে যেতে ছয় ঘণ্টা লাগে। ভাই আমাদের বিয়েতে এসে বারবার করে মাইনীমুখে বেড়াতে যেতে অনুরোধ করেছেন।  কিন্তু সেটা যে এত তাড়াতাড়ি হবে, আমরা তখন ভাবিনি। পরদিন বাসে করে রাঙ্গামাটি গেলাম। ভাই এর কথামতো রাঙ্গামাটি এসে ওখানকার আর্মির অফিসে গেলাম। ওখান থেকে ভাই কে ওয়ারলেসে খবর দিলে তিনি আমাদের নেয়ার  ব্যবস্থা করবেন। গিয়ে দেখি কি কারনে যেন অফিসটা বন্ধ। আমরা লোকজনদের জিজ্ঞেস করে  মাইনীমুখ যাওয়ার লঞ্চঘাট খুঁজে বের করলাম এবং লঞ্চে করে রওয়ানা হলাম মাইনীমুখের উদ্দেশ্য।
আমাদের হোস্টেলে থাকতেন দুইজন চাকমা দিদি। ওনারা সব সময় বলতেন বাংলাদেশের সবচেয়ে সুন্দর জায়গা রাঙ্গামাটি।  আমার মনে হতো নিজেদের বাড়ি তাই একটু বাড়িয়ে বলছেন। কিন্তু রাঙামাটির সৌন্দর্য দেখে মনে হল ওনারা ঠিকই বলেছেন।

কাপ্তাই লেকের শান্ত জলে লঞ্চে করে ছয় ঘন্টার জার্নি ছিল অসাধারণ।  আমি লঞ্চে উঠে সবার সঙ্গে গল্প করতে লাগলাম। চারিদিকে পাহাড় আর সবুজে ঘেরা দ্বীপ আর হ্রদ দেখতে দেখতে আর গল্প করতে করতে আমরা পৌঁছে গেলাম মাইনীমুখ।  যাওয়ার পথে একটা জায়গা খুব সুন্দর। দুই দিকে দুই খাড়া পাহাড়। মাঝখানে জলের  মধ্য দিয়ে লঞ্চ চলে গেছে ।

আমার বিয়ের ঠিক পনের দিনের মাথায় সন্ধ্যা নামার মুখে আমরা হাজির হলাম মাইনীমুখ। অস্তগামী সূর্য তাঁর লাল আভা ছড়িয়ে দিচ্ছে নীল দিগন্ত জুড়ে। সেই লাল লেকের জলে প্রতিফলিত হয়ে সৃষ্টি করছে অতি মায়াময় অপার্থিব দৃশ্যের।

সবাই আমাদের পেয়ে অনেক খুশি হলেন। এখানে যাদের পোস্টিং তারা অনেক কষ্টে থাকেন, অনেকটা সভ্যতা থেকে দূরে। তাই কারো আত্মীয় বেড়াতে এলে সবাই তাদের নিজেদের আত্মীয় মনে করেন  এবং খুশি হন। আমার ভাই বিয়ে করেননি তখনো, তাঁর সহকর্মীদের স্ত্রীরা আমাকে অনেক আদর যত্ন করলেন। এক ভাবী জানতে চাইলেন, ‘কতদিন হোল বিয়ে হয়েছে তোমার?‘ বললাম, ‘আজ পনের দিন হলো।‘ উনি বললেন, ‘তাই তো, তোমার হাত পায়ে তো এখনো মেহেদি আর আলতার রং লেগে আছে।‘
ওখানে তিনদিন মহা আনন্দে কাটালাম। ছোট ছোট দ্বীপ, স্পীডবোটে করে দ্বীপগুলতে যাতায়াত করা হয় ।  পাশের দ্বীপে বন বিভাগের অফিস এ গেলাম। আমাদের  সম্মানে একদিন পার্টি ও দেয়া হোল। আমরা থাকলাম আর্মির রেস্ট হাউসে একরাত, আর রাবেতা ইসলামীর রেস্ট হাউসে দুই রাত। আর্মির রেস্ট হাউসটা কাঠ, বেত আর বাসের তৈরি, খুবই সুন্দর। রাবেতারটা  আধুনিক তিন তলা পাকা বিল্ডিং ।
আমদের ফেরার দিন আমার ভাই রাবেতার ছোট্ট একটি লঞ্চের ব্যবস্থা করে দিলেন। লঞ্চটা এত ছোট যে মাত্র দুই জন যাত্রীই এতে যেতে পারে । আমার ভাই দুইটি প্রকাণ্ড চিতল মাছ ও দিয়ে দিলেন ঢাকায় নিয়ে আসার জন্য । আবারো সেই লেক, পাহাড় আর চারিদিকে সবুজের সমারোহ  দেখতে দেখতে আমরা ফিরলাম রাঙ্গামাটি । রাঙ্গামাটি শহরের  বাসস্ট্যান্ডে  এসে দেখি পরিবহন ধর্মঘট । বাস চলছে না, অন্যদিকে লঞ্চটাও  ছেড়ে দিয়েছি। কিন্তু মাইনীমুখ ফিরে যাওয়া কোন সমাধান না। আমাদের তো ঢাকায় যেতে হবে। কি করব ভাবছি, এর মধ্য দেখি কিছু লোক মিলে একটা টেম্পু ভাড়া করে চট্টগ্রামে যাওয়ার প্রস্তুতি নিচ্ছে।  ওনাদের সাথে কথা বলে আমরা ওই টেম্পুতে উঠে  পড়লাম। মাছের বাক্সের  জন্য একটা সিট নিলাম, আমার পাশে। কিছুক্ষণ চলার পরে মাছের বরফ গলে পানি ছাড়তে লাগলো। আমি ব্যাগ থেকে  তোয়ালে বের করে  বাক্সের পাশে দিলাম। পাহাড়ী পথে টেম্পুতে করে ভয়ে ভয়ে যাচ্ছিলাম, যান্ত্রিক ত্রুটির কারনে টেম্পুটা আবার থেমে না যায় । ধর্মঘটের কারনে রাস্তা পুরা ফাঁকা। রাউজানে আসার পরে ধর্মঘটকারীরা টেম্পুচালককে দিল বেধড়ক মার, ধর্মঘট না মানার কারনে । আমরা যাত্রীরা সবাই নেমে দাঁড়ালাম। মারধর শেষ করে তারা টেম্পুওয়ালাকে বলল, ‘যা লোকগুলোকে আনছিস যখন জায়গামতো পৌঁছে দিয়ে আয়।‘ বেচারা কাঁদতে কাঁদতে আমাদেরকে নিয়ে পৌঁছে দিল যার যার গন্তব্যে।

ফৌজদারহাটে পল্লী বিদ্যুতায়ন বোর্ডের রেস্টহাউসে পৌঁছে বাবুর্চিকে বললাম মাছগুলোকে বড় বড় পিস করে (একটা ৪/৫ টুকরা) ডিপ ফ্রিজে রাখতে।  পরদিন হানিফ পরিবহনের বাসে করে ঢাকায় ফিরব ।  বাসের টিকিট আগেই কাটা  আছে। বাস স্ট্যান্ডে গিয়ে বাসে উঠার সময়ে কন্ডাক্টর/ড্রাইভার বলল যে বাসে মাছ নেয়া যাবে না। গন্ধ এবং পানির জন্য অন্য যাত্রীদের অসুবিধা হবে। অনেক অনুরোধ করে, মাছের জন্য ভাড়া দিয়ে গাড়ির ছাদে মাছের বস্তা বেঁধে নেয়ার  ব্যবস্থা করা হলো ।

দাউদকান্দি ফেরীঘাটে এসে বাস থামল। আমরা নামলাম একটু হেঁটে আসতে। আমরা হেঁটে নদীর কাছ পর্যন্ত গেলাম,  ঘুরেফিরে বাসের দিকে ফিরছি,  একজন সহযাত্রী  আমাদের খবর দিলেন যে বাসের ছাদে আমাদের মাছ পাখি ঠোকরাচ্ছে।

আমরা তাড়াতাড়ি করে বাসে ফিরে এসে দেখি বাসের ছাদে অনেক পাখি মাছ খাওয়ার চেষ্টা করছে। উনি নীচ থেকে পাখি তাড়ানোর চেষ্টা করলেন, সফল হলেন না। লোকে বুদ্ধি দিলো, এভাবে পাখি তাড়ানো যাবে না, ছাদে উঠে বসে থাকতে হবে। তিনি তাই করলেন। বাস ফেরী পার হয়ে আবার চলা শুরু না করা পর্যন্ত ছাদে বসে থাকলেন । উনি ছাদে আর আমি বাসে জানালার কাছে বসে সারাক্ষণ গল্প করলাম। এটা শুনে আমার বড় ছেলে নিশ্চয়ই বলবে, ‘খুব রোমান্টিক ব্যাপার। সত্যি  বিষয়টা রোমান্টিক ছিল।‘ তবে আমার কাছে সবচেয়ে রোমান্টিক ছিল ছোট্ট লঞ্চটিতে করে  মাইনীমুখ থেকে রাঙ্গামাটি ফেরার সময়টুকু ।

বড় কোন দুর্ঘটনা ছাড়া আমরা ঢাকায় এসে পৌঁছলাম ।  আসাদ গেটের কাছাকাছি এসে আমার স্বামী কন্ডাক্টরকে বলল যে আমরা আসাদগেটে নামবো যেন বাস থামায়।  কন্ডাক্টর বলল, 'আসাদগেটে মাছ নামাইতে  পারুম না, মাছ নামামু গিয়া বাসের কাউন্টার শ্যামলীতে।'

এতক্ষণ মাছ নিয়ে যত যন্ত্রণা ইঞ্জিনিয়ার সাহেব সহ্য করেছেন, নতুন বউয়ের মুখের দিকে চেয়ে।  এবার তার ধৈর্যের বাঁধ ভেঙ্গে গেল।  উনি বললেন, ‘ঠিক আছে,  আমাদের আসাদ গেটে নামিয়ে দিয়ে যাও। মাছ তোমরা নিয়ে যাও।‘ কন্ডাক্টর আর কথা বাড়াল না, মাছসহ আমাদের আসাদগেটে  নামিয়ে দিয়ে গেল। সেই মাছ পরে ভাই বোনদের বাসায় কিছু দিলাম, কিছু নিজেরা খেলাম।
আমার ভাই বেশ কয়েক বার কাপ্তাই লেকের মাছ এনেছেন। পরে তাকে জিজ্ঞেস করে জানতে পারি তিনি ট্রেনে করে আনতেন। এতো ঝামেলা হতো না। 

অনেক আগের লেখা (রিপোস্ট)।"
"প্লেনের জানালা দিয়ে তোলা পোর্টল্যান্ড এয়ারপোর্ট। #portlandoregon"
"পেয়ারার জেলী বানাই। #guavajelly Sadia Rimi"
"Lake Arrowhead, California. A beautiful lake, 5100 ft  above sea level. YouTube video with story coming soon. #lakearrowhead #lakearrowheadvillage"
"https://youtube.com/shorts/CWss39ja_6E?feature=share
Elliot Bay, Seattle."
""
"https://youtu.be/MhdHZq_5p0M
সজনে পাতা ভাজি। খেতে ভালো লেগেছে।"
"সজনে পাতার বহুমুখী গুনের কথা জেনে প্রথমে শরবত করে খাওয়ার চেষ্টা করলাম। ভালো লাগলো না। দেখলাম কিছু ডাল দেয়াল টপকে পাশের বাসার দিকে রওয়ানা দিয়েছে। অবাধ্যতার শাস্তি দিলাম। কেটেকুটে রেধে ফেললাম।"
"Honolulu, Hawaii."
"Beautiful Honolulu, Hawaii."
""
"Honolulu, Hawaii এর পথে পথে প্রকৃতি অপূর্ব সৌন্দর্যে সেজে আছে। #honoluluhawaii #honolulu"
"গত বছরের ছবি।"
"https://youtube.com/shorts/O7w1HXlucdY?feature=share"
"https://youtube.com/shorts/O7w1HXlucdY?feature=share"
"আমেরিকার কোরবানীর হাটে। গন্ধ ছিল ব্যাপক। #chino #chinohills"
"https://youtube.com/shorts/O_d2NV61PcA?feature=share"
""
"গত বছর অক্টোবরের ৪ তারিখে বৃষ্টি হয়েছিল। এ বছর বৃষ্টি রাগ করেছে এখনো আসেনি।"
"বাগান বিলাসের বিলাসি ফোটা। নয়ন জুড়িয়ে যায়।"
"গোলাপের সৌন্দর্য দেখে মন ভরেছে, চোখ জুড়িয়েছে। আপনারাও দেখুন।"
"My son Nafi's birthday cake. বউমা কিনে এনেছে। #happybirthday"
"Washington orange. বেশ বড় আর রসাল মজাদার মাল্টা। হবে না আমেরিকার প্রথম প্রেসিডেন্টের নামে নাম বলে কথা। #washintonorange"
""
"Mount Rainier, Washington. #MountRainier"
"পোর্টল্যান্ডের ওয়াশিংটন পার্কের গোলাপ বাগান। পাখির ডাক আছে বলে গান দিলাম না।"
""
"Palos Verdes Peninsula. প্রশান্ত মহাসাগরের পাড়ের অন্য একটা পার্কে। এখানেই আমরা আমার বড় ছেলের ৩২তম জন্মদিনের কেক কাটি এবং দুপুরের খাবার খাই।"
"ট্রেনের জানালা দিয়ে তোলা দিগন্ত বিস্তৃত ফসলের মাঠ আর গাছপালা।"
"https://youtu.be/VCn-YFp_rdY

Geometry for beginners."
"আমার দুই বাবার গল্প 
আমার আব্বা একবার আমার বাসায় বেড়াতে এলেন। আমরা থাকি খুলনার শিরোমনিতে, পল্লী বিদ্যুতায়ন বোর্ডের অফিসের বাসায়। আব্বার জন্য এটা সেটা রান্না করে খেতে দেই। আব্বা বলেন, 'আব্বাকে সব কিছু খাওয়াতে ইচ্ছা করে তোমার? কিন্তু আগের মতো আর খেতে পারি না।' 
শুনে আমার মন খারাপ হয়।  
 
আমার ছেলে নাফির বয়স সাত/আট বছর হবে। আব্বা বলেন, 'ও কার মতো দেখতে হয়েছে?'
- কেন আপনার মতো। 
- ঠিক, ওর মতো বয়সে মনে হয় আমি অমনই দেখতে ছিলাম। ভালোই হলো, আমি মারা গেলে তোমার আর কষ্ট হবে না। এক বাবা চলে গেলে আর এক বাবা তো থাকলো। 
আমার আবারো মন খারাপ হয়। এ দুনিয়ায় কেউ কাউকে রিপ্লেস করতে পারে না, আবার কারো জন্য কিছু থেমেও থাকে না। আজব এই দুনিয়া।    
 
নাফি আব্বার সাথে বসে গল্প করে, আমি রান্না ঘরে। আমি ঘরে আসার পরে আব্বা বললেন, 'তোমার ছেলে কি বলে জানো?'  
- কি বলে? 
আব্বার কাছ থেকে যা শুনলাম তা হলো এরকম। আব্বা পাঞ্জাবির নিচে হাফ হাতার পাতলা গেঞ্জি পরেন। আব্বা ওই গেঞ্জিগুলোর একটা বাসায় পরে আছেন। আমার ছেলে আব্বার গেঞ্জিতে একটা ফুটা খুঁজে পেয়ে আব্বাকে জিজ্ঞেস করেছে, 'নানা, আপনি বড়লোক না গরিব লোক?' 
আব্বা হাসতে হাসতে উত্তর দিয়েছেন, 'কেন আমি বড়লোক!'
 তখন নাফির জবাব হলো,  'না  আপনার গেঞ্জিতে ফুটা, তাই আপনি বড়লোক না। বড়লোক হলো  আমার বড় মামা, কারণ তার এসিওয়ালা গাড়ি আছে।' 
 
বড়লোক গরিবলোক প্রসঙ্গে আমার ছেলের এতো স্বচ্ছ ধারণা দেখে আমি হাসব না কাঁদব বুঝতে পারছি না।  সে কিন্তু বলেনি, 'আমি বড়লোক কারণ আমার অনেকগুলো খেলনা গাড়ি আছে' বা 'আমার বাবা বড়লোক কারণ তার অফিসের পিক আপ আছে।' 
মনে মনে ভাবলাম, 'ইনি বড় হইয়া নিশ্চয়ই বড়লোক হইবেন।'  
 
আব্বা হাসতে হাসতে তাকে বলেছেন, 'তোমার বড়মামা তো আমার ছেলে, তাই তার যা আছে আমারও তা আছে। তাই আমিও বড়লোক।' 
এইবার ব্যাটা চুপ করলো। এতো বেশি জটিল কথা মনে হয় সে বুঝতে পারেনি।
 
আমি মনে মনে ভাবি, 'আমার আব্বাকে তুই গরিব লোক বলিস? জানিস তাঁর দুইখানা নৌকা আছে। একখানা নিয়ে কোথাও বেড়াতে যান, আর একখানা দিয়ে খেত থেকে আউশ ধান কেটে বাড়িতে আনান।'  
 
দুই ছেলেকে নিয়ে অস্ট্রেলিয়ায় গেছি মাস্টার্স করতে নাফির আট আর নাবিলের তিন বছর বয়স। হেঁটে হেঁটে বাজার করতে যাই দুজনকে নিয়ে। একটা ওভারব্রিজ পার হওয়ার সময় উপর থেকে নিচে গাড়ি দেখে আর বলে, 'ভাইয়া, ওই যে একটা ছাদ খোলা গাড়ি যায়।' 
একটু পরে তার ভাইয়া বলে, 'দেখ নাবিল দেখ, ওই যে আর একটা ছাদ খোলা গাড়ি যায়।' 
এভাবে চলতেই থাকে। আমি মনে মনে ভাবি, 'আমার জীবনের লক্ষ্য একটা ছাদ খোলা গাড়ি কেনা, স্কুলে থাকতে ""জীবনের লক্ষ্য"" রচনায় যা কিছু লিখেছিলাম সব বাদ।'  
 
নাফির তিন/চার বছর বয়স। লেপ গায়ে রাখে না, শুধু লাথি মেরে ফেলে দেয়। আমি বলি, 'এই লেপ ফেলে দিস কেন?'
- আমি গরিব মানুষ, আমার লেপ লাগে না। 
  
আসল আব্বা হারিয়ে গেছেন। আমার জীবনে ছাদ খোলা গাড়ি আর কেনা হয়নি। নকল আব্বা নিজের আয়ের টাকায় ছাদ খোলা গাড়ি কিনে চালিয়ে বেড়ান। ছোট ছেলে  প্রায় সন্ন্যাসী, তার কোনকিছুর শখ নেই। 
 
আমি নাফিকে সুবিধামত কখনো বড়লোক আবার কখনো গরিবলোক বলে ক্ষ্যাপাই।"
"বাগান বিলাসের গায়ে প্রভাতের মৃদু সমীরণ স্নেহের পরম বুলিয়ে দিচ্ছে।"
"https://youtu.be/y1AjPuUMVKU
কবিতাটা শুনুক, কৈশরে ফিরে যান ক্ষণিকের জন্য।"
"প্লেনের জানালা দিয়ে নরম তুলার ধবল বিছানা পাতা দেখে কার না লাফ দিতে ইচ্ছা করে! #sky"
"Palos Verdes. প্রশান্ত মহাসাগরের পাড়ের একটা পার্কে বেড়াতে গিয়েছিলাম।#palosverdes"
"আমেরিকার রাস্তা দিয়ে যেতে ধনী লোকদের বাড়িঘর আর দৃশ্য দেখি।"
"কন্যা শিশু দিবস শেষ হতে না হতেই আজ নাকি আবার আমেরিকায় জাতীয় পুত্র দিবস। এই যে তেনারা।"
"পেলেন থেকে আলো ঝলমলে লস এঞ্জেলেস শহর।"
"ঠাকুরগাঁও যাওয়ার পথে যমুনা সেতুর উপর থেকে নদীর দৃশ্য। #jamuna"
"একজন নতুন কবির কবিতা পড়লাম।"
"কন্যা শিশু 

কন্যা শিশুর জন্ম হলে মুখ করো না ভার,
এই শিশুটি বড় হলে কাটবে যে আঁধার।

বংশের বাতি জ্বালতে পরে কন্যাও,
আনতে পারে অঢেল খুশির বন্যা ও। 

পুত্রসম যত্ন করে বড় করো কন্যাদের,
করবে সেবা প্রাণ দিয়ে বাবা-মায়ের। 

খাদ্য পুষ্টি দিতে হবে ভাইয়ের সমান বোনকে, 
তা না হলে শিশু বয়সেই ছোট করবে মনকে। 

লেখাপড়ার সমান সুযোগ দিয়ে দেখো, 
বাবা-মায়ের মুখ রাখবে মনে রেখো। 

সুযোগ পেলে হতে পারে ডাক্তার বা ইঞ্জিনিয়ার,
পুলিশ, জজ, ব্যারিস্টার, উকিল বা মোক্তার। 

হেসে খেলে স্বাধীনভাবে বড় হোক কন্যারা, 
কোন ছুঁতায় যেন এতে বাধা না দেয় অন্যরা।"
"আমার দুই কন্যাসহ যাবতীয় কন্যাশিশু ও তাদের মাদের জন্য শুভেচ্ছা। মাসুমা হলো উকিল মেয়ে আর রিমি হলো বৌমা। বৈবাহিক সম্পর্কের মাধ্যমে প্রাপ্ত কন্যারা মাকে ছেড়ে দূরে সংসার করতে যায় না। তারা থাকে সব সময় কাছাকাছি।"
"ঠাকুরগাঁও থেকে ঢাকা ফেরার পথে, গাছে ঢাকা সুন্দর একটি পথ। জুলাই ২৭, ২০১৯। #Thakurgaon #Rajshahi"
"Home sweet home. #myhome"
"জুলিয়ান ভ্রমণের উপরে ছোট একটা ভিডিও করেছি। আশা করি সবাই দেখবেন ও মতামত জানাবেন। যারা পড়তে পছন্দ করেন তাদের জন্য ডেসক্রিপশন বক্সে লিখে দিয়েছি।"
"গতবছর দিয়াবাড়িতে ।"
"একশত চার বছর বয়সে এসে ডেভিডের আর জীবনের ভার বহন করতে ইচ্ছা হলো না। সে সিদ্ধান্ত নিলো যে সে ডাক্তারের সহযোগিতায় আত্মহত্যা করবে। যেটাকে ইংরেজিতে Euthanasia (ইউথেনেশিয়া)  বা assisted suicide বলে। 
নিচে শব্দটা আভিধানিক মানে দেয়া হলো । 
Eu·tha·na·sia - the painless killing of a patient suffering from an incurable and painful disease or in an irreversible coma. The practice is illegal in most countries.

ডেভিড অস্ট্রেলিয়ার একটি বিশ্ববিদ্যালয়ের গবেষক এবং শিক্ষক ছিল দীর্ঘদিন। এক পর্যায়ে এসে সে  ড্রাইভিং লাইসেন্স হারায় বয়স হওয়ার কারণেই। কিছুদিন পরে বিশ্ববিদ্যালয় থেকে তাকে অবসরে যেতে বলা হয়। তখন বয়সের কারণে বৈষম্য করা হচ্ছে এই দাবি তুলে তার সহকর্মীরা ইউনিভার্সিটির চাকরিটা রাখতে সাহায্য করে। তখন ডেভিড বাসে করে প্রতিদিন নিয়মমাফিক বিশ্ববিদ্যালয়ে যেত। তার একটা অফিস ছিল সেখানে বসতো লোকজনের সাথে কথা বলত। কিন্তু ক্লাস আর নিতে পারত না। এক পর্যায়ে বাসে করে একা একা আসা যাওয়ার সামর্থ্য আর থাকল না। সে পুরোপুরি ঘরে বন্দি হয়ে যায়, এভাবে চলতে থাকে।  পরে ডেভিড সিদ্ধান্ত নেয় যে সে ডাক্তারের সহযোগিতায় আত্মহত্যা বা ইউথেনেশিয়া করবে। 

বিশ্বের বেশ কিছু দেশে ইউথেনেশিয়া লিগাল। কিন্তু যেসব ক্ষেত্রে রোগী মুমূর্ষ অবস্থায় আছে, বাঁচার কোন আশা নেই অথবা রোগী আর কোন দিন বিছানা থেকে উঠে স্বাভাবিক জীবন যাপন করতে পারবে না, সেক্ষেত্রে রোগীর অনুরোধের ভিত্তিতেই তার রোগ যন্ত্রণা কমিয়ে সহজে কম যন্ত্রনায় মৃত্যু নিশ্চিত করার জন্য ডাক্তার সাহায্য করে তাকে আত্মহত্যা করতে। কিন্তু ডেভিড পুরোপুরি সুস্থ, তার সমস্ত অঙ্গ সুস্থভাবে কাজ করছে। শুধুমাত্র বয়সের কারণে তার চলাফেরা স্লো, ঝুঁকে হাঁটে, বসলে উঠতে কষ্ট হয়। অস্ট্রেলিয়ায় শুধুমাত্র মেলবোর্নে ইউথেনেশিয়া লিগাল, তাও লিমিটেড। ডেভিডের মতো সুস্থ লোকের জন্য না। ডেভিড চলে গেলো সুইডেনে ইউথেনেশিয়া করার জন্য। সেখানে সমস্ত আত্মীয়-স্বজনের সাথে দেখা সাক্ষাৎ করে তাদের উপস্থিতিতে ডাক্তারের সাহায্যে সে আত্মহত্যা করে। কিন্তু ডাক্তার ইনজেকশন পুশ করে না, ডাক্তার তাকে দেখিয়ে দেয় কেমন করে জিনিসটা অপারেট করতে হবে। তারপর সে নিজেই করে। সবচেয়ে দুঃখজনক হলো ইনজেকশন পুশ করার ৩০ সেকেন্ড পরে সে চোখ খুলে এবং বলে, ""“This is rather taking a long time”। ভিডিওতে ডেভিডের নাতি তাকে সাহায্য করছে এবং কথা বলছে।  

আমরা দেখি বয়স্ক লোকদেরকে বৃদ্ধাশ্রমে পাঠানো হয়। লোকজন এটাকে ভালভাবে নেয় না।  সেই নিয়ে কত গান, কবিতা রচনা করা হচ্ছে প্রতিদিন। অনেকেই মনে করেন টাকা থাকলে শেষ বয়সে ভালো থাকা যাবে।  কিন্তু ডেভিডের টাকা পয়সার অভাব ছিল না। সে চাইলে ফুল টাইম লোক রেখে নিতে পারত তার সেবার জন্য। কিন্তু টাকা থাকার পরেও সে বাঁচতে চায়নি,  কারণ তার কোয়ালিটি অফ লাইফ কমে গিয়েছিল। সে বলেছে ড্রাইভিং লাইসেন্স হারানোর পর থেকেই তার জীবন যাপনের মান কমে গিয়েছিল। 

এই ঘটনা ইউটিউবে দেখে আমি অনেকদিন ডিপ্রেসড ছিলাম। এটা থেকে আমরা এটাই শিক্ষা পাই যে মানুষের জীবনে সবচাইতে বড় নেয়ামত হচ্ছে সুস্থ এবং সচল থকা। ডেভিড সুস্থ ছিল, কিন্তু বয়সের কারণে চলাফেরায় সমস্যা হতো। তাই যতদিন বাঁচবো ততদিন যেন সুস্থভাবে বেঁচে থাকতে পারি এটাই আমাদের চাওয়া হওয়া উচিত। মৃত্যু অবধারিত, কিন্তু সেটা যেন অনেক পেইনফুল না হয় সেটাই কাম্য।  জীবনে আল্লাহর কাছে অনেক কিছুই তো চাইলাম এখন চাই শুধু যেন আমার মায়ের মত হাঁটা চলার মধ্যে সুস্থ থাকা অবস্থায় মারা যাই।

ইউথেনেশিয়া লিগাল না করার কারণ হল, এমনিতেই বয়স্ক এবং অসুস্থ লোকজন নেগলেক্টেড হয়। পরিবার ভাবে মরেই তো যাবে চিকিৎসা করিয়ে লাভ কি? এর পরে ইউথেনাশিয়া লিগাল করা হলে পরিবারের লোকেরা চাপ দিয়ে বা নানাভাবে কনভিন্স করে ইউথেনেশিয়ায় রাজি করাতে পারে।"
"ক্যালিফোর্নিয়ার বৈশিষ্ট পাম ট্রি আর ঝকঝকে আকাশ। ব্যস্ত রাস্তায় কোন হর্নের শব্দ নাই।"
"পেয়ারার ভাগ বাটোয়ারা। #guava"
"আমেরিকার বাড়ি, মধ্যবিত্ত এলাকায়।"
"Santa Monica Pier, Pacific Ocean and a portion of the city. #santamonica"
"ফেইসবুক লাইভ
 
ফেইসবুক লাইভে এসে অনেকেই অনেককিছু করে দেখি। বেশিরভাগই কম বয়েসি মেয়েরা শাড়ি, গয়না বা কসমেটিকস বিক্রি করে। আমি দু-এক মিনিট দেখে স্ক্রল করে চলে যাই। আমার শাড়ি চুড়ি কেনার আর কোন শখ নেই। তাছাড়া নিজের যা আছে তা বিক্রি করার জন্য একটা লাইভ করা যায়। কিন্তু কথা হচ্ছে যে এই পুরানো শাড়ি আর গয়না গাটি কিনবে কে? তাই শখ থাকলেও লাইভ করা থেকে বিরত থাকি। 

সেদিন মনে হয় আমার ফ্রেন্ড লিস্টের কেউ শেয়ার দিয়েছে, দেখি এক বয়স্ক মহিলা লাইভ করছেন। উনি বলছেন, 'উফ, আমি এতো ব্যস্ত অফিস থেকে মাত্র আসলাম। এসেই আবার লাইভ শুরু করলাম। এতো যে ব্যস্ততা, জানটা বের হয়ে যাচ্ছে। তোমরা আমার লাইভটা বেশি বেশি করে শেয়ার করে দাও।'  
 
উনি রান্না ঘরে আছেন দেখে ভাবলাম কিছু রান্না করবেন। আমি তাই অপেক্ষায় থাকলাম। উনি ক্যামেরা ফিক্স করে নিজে প্রচুর মুভ করছেন আর কথা বলছেন, মাঝে মাঝে কপালের অর্ধেক কেটে যাচ্ছে। কথা বলছেন আর ডানদিকে কিছু একটা ঢালছেন একটা পাত্রে। একজন জানতে চাইল অ্যান্টি আপনি কি করছেন?
- আমার ছেলের জন্য নাস্তা বানাচ্ছি। আর বল না এতো ব্যস্ত আমি! তোমরা লাইভটা বেশি বেশি করে শেয়ার দিয়ে দাও।  
 
আমার মনে হল এত ব্যস্ততার মধ্যেও লাইভে এসে উনি দর্শকদের প্রচুর ধন্য করেছেন। আমি তো অফিস থেকে এসে খাই-দাই, রিলাক্স করি, বই পড়ি বা টিভি দেখি। উনি সে সব না করে লাইভ করছেন কেন? না থাকতে পেরে আমি কমেন্ট করলাম, 'এত ব্যস্ত থাকলে আপনার লাইভ করার দরকার কি?' 
 
উনি আমার প্রশ্নটা ইগনোর করলেন, কোন উত্তর দিলেন না। 
 
এরপরে আরেকজনকে ফাজিল ছেলে জিজ্ঞেস করল, 'আন্টি আপনি এত বয়স্ক মানুষ আপনার লাইভ করার কী দরকার?' 
 
এবার উনি ক্ষেপে গিয়ে বললেন, 'আপনাকে আমার লাইভে আসতে কে বলেছে? আপনাকে আমি এখনই ব্লক করে দিচ্ছি'। 
 
ওই ছেলের প্রশ্ন শুনে আমারো খুব মেজাজ খারাপ হলো। সারাজীবন নানা রকম বৈষম্যের সাথে যুদ্ধ করতে হয়েছে, শেষ জীবনে এসে বয়স বৈষম্য! মানি না, মানব না। আমি খুব খুশি হয়েছি যে উনি ছেলেটাকে 'ঘেডি ধইররা' বের করে দিয়েছেন। 
 
মোট মিনিট পাঁচেক লাইভ দেখে আমি দুইটা জিনিসই ক্যাচ করতে পারলাম, তা হলো যে উনি খুব ব্যস্ত আর ওনার লাইভটা বেশি বেশি করে শেয়ার করে দিতে হবে। লাইভের বিষয়বস্তু কি এবং এটা শেয়ার করলে দর্শক কি শিখবেন ঠিক বুঝলাম না। 
 
আমি আমার প্রশ্নের উত্তরের জন্য আর অপেক্ষা করতে সাহস করলাম না। উনি 'ঘেডি ধইররা' বের করে দেয়ার আগেই মানে মানে কেটে পড়লাম।"
"অনেক তো বিদেশ ঘুরে দেখলেন আমার সাথে। এবার দেখেন বনানী ফ্লাইওভারের উপর থেকে কেমন লাগে বৃষ্টিস্নাত আমাদের তিলোত্তমা ঢাকা শহরে।"
"আমার স্টুডেন্টদের জন্য বানানো English Vocabulary ভিডিও। 

"
"আমার স্টুডেন্টদের জন্য কিছু ভিডিও বানাচ্ছি। আপনাদের সাথে শেয়ার করলাম, কারো বাচ্চাদের কাজে লাগতে পারে।"
"Kernville বাসা থেকে পাঁচ ঘণ্টা দূরে অবস্থিত। ওখানে বেড়াতে গিয়ে যে হোটেলে ছিলাম, তার পিছনেই পাহাড়ি নদীটি আপন বেগে বয়ে চলেছে। ওই নদীতে আমরা rafting করেছি। নদীর নাম কার্ন রিভার। #kernville #kernriver"
"সানফ্রান্সিসকো গোল্ডেন গেট পারের। পানি কোন খনিজ লবণের কারণে সবুজ।#goldengatepark #sanfrancisco"
"পিতৃস্মৃতি
ক্লাস থ্রিতে আমদের পাঠ্য ছিল শেরে বাংলা এ কে ফজুল হককে নিয়ে গল্প। সেই গল্পের প্রথম লাইন ছিল, ""ধান-নদী-খাল, এই তিনে বরিশাল""। ওই গল্পে লেখা ছিল যে শেরে বাংলা ছেলেবেলায় খুব ডানপিটে ছিলেন। সারাদিন এদিক-সেদিক ঘুরে বেড়ান আর সময় পেলে ঝাঁপিয়ে পড়েন পাশের নদীতে সাঁতার কাটতে। ওনার বাবা একদিন ওনার মাকে বললেন, 'দেখো তোমার ছেলে যে যখন তখন নদীতে সাঁতার কাটতে যায়,  একদিন তোমার ছেলেকে কুমির ধরে নিয়ে যাবে।'  
 তার মা বললেন, 'তুমি দেখো একদিন বড় হয়ে আমার ছেলে এদেশ থেকে কুমির তাড়াবে'। 

আমার ছোট্ট মগজে কিছুতেই ঢোকে না একজন মানুষ কেমন করে নদী থেকে অত কুমির তাড়াবে? যাইহোক পরে আব্বা ব্যাখ্যা করে বুঝিয়ে দিয়েছিলেন যে এই কুমির সেই কুমির না, এটা মানুষরূপী ব্রিটিশ কুমির। বিদেশি কুমির না হয় তাড়িয়ে বিদেশে পাঠানো গেছে, এখন দেশি কুমিরদের কে চিহ্নিত করবে আর কোথায় তাড়াবে?  

ওই লেখায় আরো ছিল যে শেরে বাংলা এতো ব্রিলিয়ান্ট ছিলেন যে সব পড়া খুব তাড়াতাড়ি মুখস্ত হয়ে যেত। একদিন উনি বইয়ের পাতা ছিঁড়ে ছিঁড়ে ফেলে দিচ্ছেন দেখে ওনার বাবা জানতে চাইলেন, 'বইয়ের পাতা ছিঁড়ে ফেলছিস কেন?'
উনি উত্তর দিলেন, 'সব পড়া আমার মুখস্থ হয়ে গেছে।' 
তখন শেরে বাংলার বাবা পড়া ধরলেন এবং তিনি সব পড়া মুখস্ত বলতে পারলেন। 

এই জিনিসটা আমার এতই ভালো লাগলো যে আমারও পড়া শেষ হলে বইয়ের পাতা ছিঁড়ে ফেলতে ইচ্ছে করতো। কিন্তু কখনো সেটা করা হয়নি কনফিডেন্সের অভাব ছিল।  কনফিডেন্সের অভাবটা দুই দিক থেকেই ছিল। 

প্রথমত নিজের উপরে কনফিডেন্সের অভাব। আব্বা পড়া ধরলে হয়তো নার্ভাস হয়ে পড়া গুলিয়ে ফেলব। তখন মার আর ঠেকায় কে?  

দ্বিতীয়ত পিতৃদেবের উপরে কনফিডেন্সের অভাব। পড়া ধরলে যদি পড়া ঝরঝরে মুখস্ত বলতে পারিও বই ছেঁড়ার অপরাধে মার দিবেন না তার গ্যারান্টি কে দেবে? 

তবে আমার মনে আছে, পড়ালেখা শেখার আগেই আমার একটা বই ছিল ছবি আর লেখাসহ। সেই বই সেলাই ছুটে খুলে গিয়েছিল। আমি ছবি দেখে দেখে সেই বইয়ের পাতাগুলো ঠিক ঠিক সাজিয়ে ছিলাম। আমার বোন আমার প্রতিভা দেখে মুগ্ধ হয়েছিলেন। 

#পিতৃস্মৃতি"
"সিয়াটল কৃষি বাজারে কিছুক্ষণ। ভালো লেগেছেছাদের কার্নিশে গাছ আর ফুল। #seattlewashington #seattlefarmersmarket"
"সকালে নাস্তা খেলুম গরম গরম খাসির পায়া দিয়ে রান্না করা নেহারি আর রুটি। সেইরাম মজা। জানতে চান আমেরিকায় খাসির পায়া কোথায় পেলাম? এবার একটা খাসি কোরবানি দিয়েছি। যেখানে কোরবানি দেয়া হয় ওখানকার লোকদের অনুরোধ করলে পায়া, ভুড়ি ইত্যাদি প্রসেস করে দেয় কিছু অতিরিক্ত ডলারের বিনিময়ে। ভিডিওটা শেষ পর্যন্ত দেখবেন, সাবস্ক্রাইব, লাইক এবং শেয়ার করে দিবেন। ধন্যবাদ।"
""
"We visited UCLA on July 3, 2022.        #UCLA"
"আমার ছাত্র/ছাত্রীদের জন্য কিছু ইংরেজি আর আর অঙ্কের ভিডিও বানাচ্ছি। আপনাদের বাচ্চাদের জন্য কাজে লাগতে পারে। এইটা বাংলাদেশে ক্লাস এইট/নাইনের বাচ্চাদের কাজে লাগবে।"
"""আইনের চোখে সবাই সমান""-এত বড় মিথ্যাচার আর নেই।  কথাটা শুনতে খুব ভালো লাগে, কাগজে লেখা দেখতেও সুন্দর লাগে এবং কনসেপ্ট হিসেবে এটা মারভেনলাস, কিন্তু বাস্তবে আমরা এটার প্রতিফলন পাই না। 
 
দুইটা উদাহরণ দেই। প্রেসিডেন্ট ডোনাল্ড ট্রাম্প জানুয়ারী ৬, ২০২২ এর ক্যাপিটল বিল্ডিং অ্যাটাকের জন্য দায়ী। তাঁকে ইমপিচ করা হলেও সিনেট তাঁকে শাস্তি দিতে পারেনি তার পলিটিকাল পাওয়ারের কারণে, তাঁর দলের লোকজন তাঁর শাস্তির পক্ষে ভোট দেননি। 
এখন প্রেসিডেন্ট ট্রাম্পের বাসায় পাওয়া রাষ্ট্রীয় গুরুত্বপূর্ণ দলিলপত্র নিয়ে যা চলছে তাতে বোঝা যায় এবারো তাঁর কিছু হবে না।  কারণ তার রয়েছে আর্থিক ও রাজনৈতিক ক্ষমতা। 
 
আমি খুব ছোট একটা ট্রাইবাল প্রতিষ্ঠানে চাকরি করি। আমাদের অফিসে রাষ্ট্রীয় গুরুত্বপূর্ণ কোন নথি নেই। কিন্তু আমাদের সব ফাইল ফাইলরুমে তালাবদ্ধ থাকে। আমদের যার যখন যে ফাইল দরকার নিয়ে এসে কাজ সেরে আবার ফাইলরুমে রেখে আসি। ফাইল বাসায় আনা তো দূরের কথা, অফিসের ডেস্কে রেখে আসলেও চাকরি নিয়ে টানাটানি পড়ে যাবে। আর প্রেসিডেন্ট যা করেছেন তা অচিন্তনীয়। অন্য যে কেউ এই কাজ করলে তৎক্ষণাৎ গ্রেফতার হয়ে যেতো। 
 
আর একজন হলো রানির দ্বিতীয় পুত্র এন্ড্রু। আমেরিকান ধনকুবের জেফরি এপসটিন (Jeffrey Epstein) এবং তার গার্ল ফ্রেন্ড কিশোরী মেয়েদের কাজের কথা বলে নিয়ে গিয়ে সেক্স করতে বাধ্য করতো। এই মেয়েদের মধ্যে কয়েকজন বড় হয়ে নালিশ করলে জেফরিকে বিচারের আওতায় আনা হয় এবং সে বিচারাধীন থাকা অবস্থায় জেলে আত্মহত্যা করে ২০১৯ সালে। তার নামের সাথে পেডোফাইল এবং সেক্স অফেন্ডার শব্দগুলো স্থায়ীভাবে জুড়ে গেছে। আমেরিকার মোস্ট সিকিউরড জেলখানায় কি করে সে সুইসাইড করল? নো ক্লু। জেফরির বন্ধু থাকাকালীন সময়ে Virginia Giuffre নামের একটা টিন এজ (১৭ বছর) মেয়েকে জেফরি  প্রিন্স এন্ড্রুর সেবায় নিযুক্ত করে। সেই মেয়েটা অস্ট্রেলিয়া গিয়ে বিয়ে করেছে। সে প্রমাণসহ এন্ড্রুর বিরুদ্ধে সেক্সুয়াল এবিউজের নালিশ করেছে। আমেরিকার আদালত তলব করলেও এন্ড্রু হাজিরা দেয়নি। সে সব সময় তার বিরুদ্ধে আনা অভিযোগ অস্বীকার করে আসছে। পরে আদালতের বাইরে ভার্জিনিয়ার সাথে কেইস সেটেল করা হয়েছে ১৬ মিলিওন ডলারে। হায়রে ব্রিটিশ জনগণের ট্যাক্সের টাকা! 
 
রানি তার ছেলেকে যথেষ্ট সুরক্ষা দিয়েছেন, এবার দেখা যাক রাজা ভাইয়ের জন্য কি করেন! 
তাই বলছিলাম আইন সবার জন্য সমান না। টাকা বা রাজনৈতিক ক্ষমতা থাকলে এসব অপরাধ কোন ব্যাপার না। অন্যদিকে সাধারণ জনগণের অনেকে মামলা করার খরচ দিতে পারবেন না বলে মামলা করেন  না। আবার অনেকে টাকা দিয়ে উকিল, সাক্ষী, আদালত সব কিনে নেয়।
 
আবার আদালত অবমাননা করে ফেললাম নাকি?"
"সুন্দর এবং বিশাল এখন গোলাপ বাগান দেখেছি পোর্টল্যান্ড গিয়ে। #portlandoregon #rosegarden"
"ভ্রমণ করতে আর ভ্রমণ কাহিনী লিখতে আমার খুব ভালো লাগে। কিন্তু এখন মানুষ আর পড়ে না। তাই ভ্রমণের ভিডিও বানালাম। ডেসক্রিপশন বক্সে ভ্রমণ কাহিনী লিখে দিয়েছি। কেউ পড়তে চাইলে পড়তে পারবেন। 

"
"Heart Castle, San Simeon, California. হার্ট নামের এক ভদ্রলোক ১৯১৯ সালে পাহাড়ের উপরে এটা নির্মাণ করেন। এখানে তার জমির পরিমাণ ছিল ২৫০,০০০ একর মাত্র!"
"এ বছর জানুয়ারি মাসের ২২ তারিখে পার্ল হারবার ভ্রমণ করি। অপূর্ব সুন্দর প্রাকৃতিক দৃশ্য দেখে ভালো লাগলেও মন খারাপ হয়ে যায় দ্বিতীয় বিশ্বযুদ্ধের সময় জাপানের আক্রমনের ফলে ক্ষয়ক্ষতির কাহিনী শুনে। আমেরিকার অনেকগুলো যুদ্ধজাহাজ সম্পূর্ণ ডুবে যায় এবং প্রচুর লোক মারা যান।আমরা শেষে যেখানে পৌছালাম ওর আশেপাশে এখনো জাহাজের ধ্বংসাবশেষ আছে। #PearlHarbor #honolulu"
""
"সিয়াটলের বৃক্ষ সুশোভিত পথে চলতে চলতে দেখা মিলল এক পাহাড়ি নদীর। নাচতে নাচতে চলছে নিরবধি। #seattle"
""
""
""
""
"Miner's Diner restaurant is trying to give you the flavor of old days. #julian #minersdiner"
"আমার প্রোটকল অভিজ্ঞতা নট ব্যাড  
জেলা প্রশাসনে কর্মরত অফিসারদের সময়ের একটা উল্লেখযোগ্য অংশ চলে যায় ভিআইপিদের প্রটোকলে। আমি এর প্রয়োজন আছে কি না সে আলোচনায় যাবো না। তবে জুনিয়র অফিসারদের কাছে প্রোটকল ডিউটিটা মনে হয় সবচেয়ে বেশি অপছন্দের কাজ। আমরা খুলনা ডিসি অফিসে তিনজন নারী আর তিনজন পুরুষ অফিসার একসঙ্গে যোগদান করি। খুলনা বড় বিভাগীয় শহর,  এখানে  অনেক ভিআইপি।  আমাদের সাথে যোগদান করা পুরুষ অফিসারদের বেশ ঘন ঘন প্রোটকল ডিউটি করতে যেতে হয়, কারণ সবচেয়ে জুনিয়রদের এই কাজটা দেয়া হয়। সেই যশোর এয়ারপোর্টে গিয়ে ভিআইপিকে রিসিভ করে নিয়ে এসে সার্কিট হাউস বা তার বাসায় পৌঁছে দিতে হয়। ওনাদের সুযোগ-সুবিধার দিকে খেয়ালও রাখতে হয়। কোন কারণে ফ্লাইট ডিলেড হলে এয়ারপোর্টে বসে থাকতে হয়।  
 
জীবনে প্রথমবার নারী হিসাবে পৃথিবীতে পাঠানোর জন্য মনে মনে সৃষ্টিকর্তাকে ধন্যবাদ জানালাম। কমিশনার অফিসে যোগদান করার দিন আমরা তিনজন মেয়ে বিভিন্ন অসুবিধার কথা বলে কমিশনার স্যারকে বললাম আমাদের যেন খুলনায় পোস্টিং দেয়া হয়।  স্যার বললেন, 'তোমরা তো সবাই  খুলনায়  পোস্টিং চাও কিন্তু ডিসি তো মেয়ে দিতে নিষেধ করেছে'। একথা বললেও উনি আমাদের আবদার রক্ষা করে  খুলনায় পোস্টিং দিলেন। 
 
যাইহোক একদিন একজন নারী ভিআইপি খুলানায় এলেন। আমি প্রোটকলের দায়িত্ব পেলাম। যথাসময়ে গাড়ি নিয়ে এয়ারপোর্টে ওনাকে রিসিভ করলাম। গাড়িতে উঠে উনি বললেন, ‘এত গরম পড়েছে গাড়িতে এসি নাই কেন? একটা এসি গাড়ি আনতে পারলেন না'? 
আমি বিনীতভাবে বললাম, 'ডিসি অফিসে কোন এসি গাড়ি নাই'।
উনি আর কিছু বললেন না। কিন্তু ওনাকে রিসিভ করতে আসা পার্টির কয়েকজন ওনার সাথে আমাদের গাড়িতে উঠে বসেছেন। তাঁদের একজন বললেন, 'আপনারা একটা গাড়ি রিকুইজিশন করতে পারতেন। না হলে আমাকে বলতেন আমি আমার এসি গাড়ি নিয়ে এসে আপাকে নিয়ে যেতাম'। 
সেই ভদ্রলোক বারবার এসি গাড়ির কথা বলতে লাগলেন। আমার মনে হলো সেই বিখ্যাত উক্তি, 'সূর্যের চেয়ে বালুর উত্তাপ বেশি'। আর কবিগুরুর সেই কবিতার লাইন, 'বাবু যত বলে পারিষদ-দলে  বলে তার শতগুণ'। 
 
খুলনা নিউজপ্রিন্ট মিলের অতিরিক্ত প্রধান প্রকৌশলীর সমপর্যায়ের এবং তাদের উপরের সকল অফিসারদের বাসা এবং অফিসে এসি ছিল। ডিসি অফিসের কোন রুমে এসি নাই দেখে আমি একদিন এনডিসি (নেজারত ডেপুটি কালেক্টর) কে বললাম, 'ডিসি স্যারের রুমে এসি নাই কেন'? 
 উনি হাসতে হাসতে বললেন, ""এই তো তোমরা  আছো না?  তোমরাই হলে গিয়ে স্যারের এসি'। 
কথাটা আক্ষরিক অর্থে ঠিক আমরা ২০/২৫ জন ছিলাম স্যারের এসি মানে Assistant Commissioner.
 
সার্কিট হাউসে এসে প্রচুর দর্শনার্থীদের সালাম আদাব এর জবাব দিয়ে ভিআইপি রুমে গেলেন আমাদের ভিআইপি মাডাম রেস্ট নিতে। আমি একটা সোফায় বসে আছি উনি খাটে শুয়ে আছেন। কিছু মহিলা তাও ঠেলেঠুলে ঢুকে ওনার কাছে এসে খাটে বসলেন। একজন খাটে ওনার পায়ের কাছে বসে পা টিপতে শুরু করলেন। পা টিপতে টিপতে তার ভাইয়ের ট্রেড লাইসেন্স বা টেন্ডারের জন্য তদবির করছিলেন। আমি শুনব না শুনব না করেও কিছু কিছু শুনছিলাম। মহিলার পা টেপা দেখে না এসির ঠাণ্ডা বাতাসের কারণে কে জানে এই পর্যায়ে শুরু হয়ে গেলো আমার বিখ্যাত হাঁচি। যা শুরু হলে এক সাথে ৮-১০টা হয়। আমি তাড়াতাড়ি রুম থেকে বের হয়ে বসার ঘরের সোফায় গিয়ে বসলাম। 
 
বিকালের ফ্লাইটে চলে যাওয়ার সময় হলে পার্টির লোকজন ওনার জন্য এসি গাড়ি নিয়ে এলেন। নিয়ম অনুযায়ী তাও আমার যাওয়া উচিত জেলা প্রশাসনের গাড়ি নিয়ে ওনাকে বিদায় জানাতে এয়ারপোর্টে। আমি অফিস শেষ করে গেলাম সার্কিট হাউসে। কিন্তু উনি আমাকে বললেন, 'আপনার আর কষ্ট করে এয়ারপোর্টে যেতে হবে না'। 
 
আমি ওনার প্রতি কৃতজ্ঞ হলাম। ধন্যবাদ আর সালাম জানিয়ে সার্কিট হাউসে ওনাকে গাড়িতে দিয়ে তুলে বিদায় জানিয়ে চলে এলাম বাসায়।"
""
""
"Manoa Falls and trail, Honolulu, Howaii. 1.7 miles hike was not tiring. Fall is 150 ft high. #manoa #honolulu #Hawaii"
"https://youtu.be/1cAyab6q4Ds"
"Kualoa Ranch, Honolulu, Howaii. #honolulu #kualoaranch"
""
"আমার পেয়ারা গাছের ভিডিও দিলাম। আমার ছোট ছেলে আমাকে বলেছে, 'মায়ের গলা শোনার জন্য তোমার ভিডিও দেখি।আর তুমি বোরিং গানগুলো দাও।‘ তাই নিজেই একটু কথা বললাম।Fida Newaj. #gueva #mygarden"
""
""
""
"হাওয়া দেখলাম।"
""
"সিনেমা কমপ্লেক্সের নাম Harkins, এর মোট ১৬টা হলের ১৪ নাম্বারে হাওয়া দেখলাম। ইতোপূর্বে ফেসবুকে এই সিনেমাটির অনেক রিভিউ পড়েছি তাই আমি জানতাম মোটামুটি ভাবে গল্পটা কি হবে। কিন্তু আমার পাশের জন এক ঘণ্টা পরেই বলা শুরু করল, “আর কতক্ষণ”?                                      জেলেদের জালে আটকে মেয়েটা যখন বোটে উঠল তখন আমার মনে হল, ‘আহারে মেয়েটাকে তো শকুনেরা ছিঁড়ে খেয়ে ফেলবে!  দেখা যাক পরিচালক কি করেন।’         পরিচালক ভালোই খেলা দেখিয়েছেন। যখনই কেউ মেয়েটাকে আক্রমণ করতে আসে তখনই মেয়েটা কাল নাগিনীর মত ফনা তোলে এবং নিজেকে রক্ষা করে। এটা খুব ভালো লেগেছে।তবে সব শেষে যখন সবাই মারা গেল তখন নায়িকার হাতের স্পর্শে নায়ক বেঁচে উঠল এবং তাহারা সুখে শান্তিত বোটে ‘ভাসিতে থাকিল‘ হলে বেশ ভালো লাগত। আমি আবার মিলনাত্মক গল্প পছন্দ করি কি না! যাইহোক, সব মিলিয়ে সিনেমাটি আমার ভালো লেগেছে।দুইটা বিষয়ে একটু আপত্তি:  ১। আমাদের ভাষার নাম বাংলা। এটি প্রোপার নাউন তাই বাংলা ও ইংরেজিতে এক উচ্চারণ হওয়ার কথা। ব্রিটিশরা Bengali বলত মনে হয় বাংলা উচ্চারণ করতে না পারার কারণে। এরশাদ সাহেব যখন Dacca কে Dhaka করলেন সম্ভবত তখনই Bengali কে Bangla করা হয়েছে। বিদেশে সিনেমা হলে Bengali লেখা দেখে মেজাজ খারাপ হষেছে।                                                  ২। বাংলাদেশের জেলেরা কি নৌকাকে নাও না বলে বোট বলে? না কি কাঠের বডিতে ইন্জিন লাগিয়ে দিলে ইংরেজি নামে ডাকতে হয়?                                                  বাসায় ফেরার সময় সিনেমার নামকরণের সার্থকতা নিয়ে আলাপ করে কোন কিনারা করতে না পেরে আমি বললাম, ‘সিনেমার নাম নায়িকার নামের সাথে মিলিয়ে গুলতি হলে বেশ হতো।‘ @হাওয়া @Hawa"
""
"https://youtu.be/yFhm4ZJRKPw"
"on the way to Julian. Last Saturday was a bright hot summer day. The highest temperature on earth was recorded at Death Valley, California as 124 degrees Fahrenheit."
"হ্যারিকেনের ভিতরে বাল্ব জ্বলে।"
"জুলিয়ান বেকারির ভিতর এবং বাহির। হ্যারিকেন আর টিন ব্যবহার করে প্রাচীন লুক দেয়ার চেস্টা। #Julian"
"গতকাল গিয়েছিলাম বাসা থেকে ৭০ মাইল দূরের জুলিয়ান নামের খুব ছোট এক শহরে। এই শহর ক্যালিফোর্নিয়া গোল্ড রাশের সময় ১৮৭০ সালে স্হাপিত হয়, গোল্ড মাইনে যারা কাজ করতেন তাদের জন্যই। ওই সময় ক্যালিফোর্নিয়ায় সোনা পাওয়ার খবর শুনে সারা দেশ থেকে অনেকেই ছুটে এসেছিল বলে ওই ঘটনাকে গোল্ড রাশ বলে। জুলিয়ান ক্যাফে এন্ড বেকারিতে খেলাম মাশরুম ভাজা, অনিয়ন রিং আর ক্যাসাডিলা (Quesadilla, Mexican food, রুটির মধ্যে চিজ ভরা)। শেষে খেলাম আইসক্রীম দিয়ে আপেল পাই, জুলিয়ানের ঐতিহ্য নাকি এটা।#Julian #juliancaffe"
"বুক রিভিউ 
বইয়ের নামঃ অথৈ জলের অভিবাসী (কাব্যগ্রন্থ)
লেখকঃ আব্দুল্লাহ আল সালেম আহমেদ  
প্রকাশকঃ মহাকাল 
পৃষ্ঠা সংখ্যাঃ ৯৬ 
প্রচ্ছদঃ মোস্তাফিজ কারিগর 
মূল্যঃ  ২৫০ টাকা 
  
অনুজ প্রতিম আব্দুল্লাহ আল সালেম আহমেদের কাব্যগ্রন্থ অথৈ জলের অভিবাসী পড়ে মুগ্ধ হয়েছি। ২০২২ সালের বই মেলা থেকে আমার ছেলের মাধ্যমে আমি বইটি সংগ্রহ করেছি। এই বইটিতে মোট ৮১টি বিভিন্ন স্বাদের কবিতা স্থান পেয়েছে। কবিতাগুলোতে উঠে এসছে প্রকৃতি, প্রেম, রোমান্টিকতা, সুখ, দুঃখ, অভাব সর্বোপরি মানুষের কথা। 
 
বইয়ের প্রথম কবিতার নামেই গ্রন্থটির নামকরণ করা হয়েছে। এই কবিতায় সুন্দর জীবনের আশায় ধার-দেনা  করে অসীম সাহসী তরুণেরা যে ছোট নৌযানে করে উত্তাল সাগর পাড়ি দেয় তার বর্ণনা আছে। এটা করতে গিয়ে অনেকেই যে প্রাণ হারিয়ে অথৈ  জলের অভিবাসী হয়ে যান, স্বপ্ন আর পূরণ হয় না, সেই কথা উঠে এসেছে এই কবিতায়। অতি করুণ এক বাস্তব চিত্র এঁকেছেন কবি এই কবিতায়। 

পরের কবিতাটির নাম সর্বংসহা মা। তৃতীয় কবিতার নাম তুমি। এই কবিতাটা আমার খুব ভালো লেগেছে তাই একটু পড়ার চেষ্টা করলাম। আসলে বইয়ের সবগুলো কবিতাই অনেক ভালো লাগেছে আমার। 
কবি সালেম এবং তাঁর স্ত্রী লিলির সাথে আমার পরিচয় ফেইসবুকে আমাদের বুয়েটের একটা গ্রুপের মাধ্যমে। তারা দুজনেই বুয়েটে আমার অনেক জুনিয়র ছিল। লিলির আর একটা পরিচয় হলো, তার বাড়িও পটুয়াখালী, মানে সে মোগো দেশি। 

লিলি আর সালেমের কয়েকটা ফটো আর আমার নিজের তোলা ভিডিও ব্যবহার করে আমি ভিভিওটি করেছি। পাহাড়ের ভিডিওটি আমি কিছুদিন আগে সিয়াটল ভ্রমণে গিয়ে তুলেছি (মাউন্ট রেইনিয়ার, সিয়াটলের সর্বোচ্চ শৃঙ্গ, সারা বছর তুষারাবৃত থাকে)। 
কেউ বইটি সংগ্রহ করতে চাইলে লেখক বা প্রকাশকের সাথে যোগাযোগ করতে পারেন।"
"খরায় লনের ঘাস মরে যাচ্ছে। ওদিকে স্প্রিংকল বিকল হয়ে আছে। সিটি বলছে সপ্তাহে দুইদিনের বেশি ঘাসে পানি দেয়া যাবে না। সকাল নয়টার সময় ঘাসে পানি দেয়ার সময় সুন্দর রংধনু তৈরি হলো। #rainbow #wateringlawn"
"In front of Philadelphia museum of arts, June 2, 2018. #philadelphia #museum #museumofart"
"Horseshoe Falls of Niagra Falls. এটার শেইপ ঘোড়ার খুরের মতো বলে এই নাম। #niyagrafall #horseshoefalls"
""
"Beautiful Philadelphia, visited June 2, 2018. #philadelphia"
"My younger son Fida Newaj's graduation ceremony at Pricton University, June 5, 2018. It was interesting in many ways. The ceremony was arranged outdoor. Some people were playing music and singing before starting and no graduate walked on the stage. Rather the president declared the whole class from a particular department as graduates. Finally, the certifate is written in Latin, which we don't understand. #princeton #latina"
""
""
""
"২০২০ সালের নভেম্বরের ৭ তারিখে মহামান্য বৃষ্টি এসেছিলেন আমাদের বাড়িতে। বারান্দায থেকে ধারণ করা।"
""
""
"আন্ডা দিয়ে ডিমের অমলেট মজা থরে খান।"
"আহ্বান 
গাছপালা,  ফল-ফুল, লতা-পাতা, পাখি, 
পাহাড়-পর্বত, সাগর, আকাশ আর নদী, 
চন্দ্র-সূর্য, তারা, গ্রহ নক্ষত্র-অনেক তো হলো।
এবার না হয় মানুষের কথা বলি! 
ওই যে কৃষক-মজুর মাথার ঘাম পায়ে ফেলে,
বুকের রক্ত পানি করে শ্রম দেয় ঢেলে, 
বিনিময়ে আমরা করি আরাম-আয়েশ,
ওদের ফসলের ন্যায্য মূল্য, শ্রমের ন্যায্য মজুরির কথা,
কেউ ভাবে না, একটু না হয় ভাবি! 

গোলাপ পাপড়ির মতো ঠোঁট, আপেলের মতো গাল, 
পটল চেরা আঁখি, চম্পাকলি আঙ্গুল, 
কপোলের কালো তিল, কপালের লাল টিপ-অনেক তো হলো। 
এবার না হয় নারীর অর্থনৈতিক অবদানের কথা বলি। 
ওই যে নারী রোদে পুড়ে ইট ভাঙ্গে, পরের বাড়ির বাসন মাজে,
উদয়াস্ত মাথা নিচু করে গরমে ঘামতে ঘামতে গার্মেন্টসের মেশিন চালায়,
রেমিটেন্স যোদ্ধা নারী, বিদেশে গিয়ে সহ্য করে নানান যাতনা।
তাদের মূল্যায়ন কবে হবে? কবে পাবে তারা মানুষের মর্যাদা?  

রাজতন্ত্র, স্বৈরতন্ত্র, সমাজতন্ত্র, গণতন্ত্র, ধনতন্ত্র,
""জনগণই সকল ক্ষমতার উৎস""?-অনেক তো হলো!
ক্ষুধার কাছে সব তন্ত্র-মন্ত্র বাকোয়াস, বড় বড় বুলি,    
না খেয়ে থাকা মানুষের কি কোন ক্ষমতা আছে? 
খিদার কষ্ট কি আপনি বা আমি বুঝি? 
ক্ষুধার্ত শিশুদের মুখে খাবার তুলে দেয়ার কথা আসুন একটু ভাবি!  
'মা খিদা লাগছে' শুনে খাবার না দিতে পারা অসহায় মায়ের, 
 বুকটা কেমন মুচড়ে ওঠে, হৃদয়ে কেমন রক্তক্ষরণ হয় একটু বুঝতে চেষ্টা করি!"
""
"চাঁদের হাসি বাঁধ ভেঙেছে।"
"Restaurant style omelette. Add vegetables of your choice and meat. Very delicious. @ihopstyleomelette Omelette                                           full recipe:.                                 https://youtu.be/XWLsbCzo3lY"
"গত বছরের লেখা।"
""
"Beautiful UCLA (University of California Los Angeles) campus. #UCLA #uclabruins"
""
"Beautiful rose from my garden. I love how it's color changes from dark orange to light orange, then pink and slightly fades away."
"কাঁচা কলার ভর্তা।"
"মজাদার কাঁচা কলার ভর্তা। সেইরাম মজা হইছে। #কাচাকলারভর্তা #bangladeshirecipe"
"Beautiful Pacific Ocean."
"https://youtu.be/W6Vra7QXl7I"
""
""
""
"Beautiful view of Pacific Ocean captured from a hill at Palos Verdes Peninsula, Los Angeles, California. Nafi's birthday. @palosverdes @birthday"
""
"Moringa from my backyard cooked with lentil. নিজের হাতে লাগানো এবং যত্ন নেয়া গাছের সজনা মুগ আর মসুর ডাল মিলিয়ে রান্না করেছি। লবন ঠিকঠাক পারফেক্ট । আর মজা? তুলনাহীন। #MORINGA #সজনা #lentils"
"Point Vincent Lighthouse at Palos Verdes Peninsula, Los Angeles California. It was built in 1790. We visited on August 21, 2022. We enjoyed beautiful view if Pacific Ocean and the park area. #palosverdes #pointvincent"
"ছেলের জন্মদিনে বাবার দেয়া একগুচ্ছ ভালোবাসা। Sadia Rimi. #birthday Shahin Neowaj"
"মিস্টি কুমড়া রান্না করেছি, খেয়ে দেখেন চিনি আরো লাগবে কি না! #pumpkin #pumpkinspice"
"https://youtu.be/3edaV8L_pVs
মিষ্টিকুমড়ার ঘণ্ট।"
"https://youtube.com/shorts/ixTrqX16kBE?feature=share"
"করলা ভাজি, bitter gourd.#bittergourd. #bangladeshifood"
"My youtube channel. Please like, share and subscribe."
"Chicken wings cooked by Sadia Rimi (my daughter in law).   #tastyfood #chickenwings"
"Moringa in my backyard.             সজনে ডালে দোল দিয়ে যায় মাতাল হাওয়া,       দেখছি বসে ফুলগুলোর ঝরে যাওয়া।            #MORINGA #moringabenefits"
"ইতিকথা পেন্সিল গ্রুপে ধারাবাহিকভাবে প্রকাশ করার সময় পাঠকপ্রিয়তা পেয়েছে। লেখা  শেষ হলে সবাই সুন্দর সুন্দর মন্তব্য করেছেন। সেই সব মন্তব্যর কিছু এখানে হুবহু তুলে দিলাম। তাদের অনুমতি নেয়া হয়নি বলে নাম দিলাম না। 

ভীষণ সুন্দর  শেষটা খুব সুন্দর হয়েছে। কিন্তু গল্প শেষ তাই খারাপ লাগছে।
নতুন লিখার অপেক্ষায়........

অনেক মুগ্ধতা নিয়ে গল্পটা পড়তাম।শেষ পর্ব মনমুগ্ধকর ।কিন্ত শেষ মানতে কষ্ট হচ্ছে।

গল্পটা অনেক ভালো লেগেছে। ইতির বাবা আসিফের প্রতি কৃতজ্ঞতা মেয়েদের এত চমৎকার করে মানুষ করার জন্য। এই গল্পটি অনেকদিন মনে থাকবে।

এতো তাড়াতাড়ি শেষ করলেন? আরেকটু বড় হলে আরো কিছু সময় বাড়তো। খুব ভালো লাগলো। অভিনন্দন আপনাকে।

আপনার অনেক গুলা লেখা পড়েছি৷ বল্টুর মা এবং ইতিকথা এই দুইটা লেখা বেশি ভালো লেগেছে ৷ আপনার জন্য শুভ কামনা রইল ৷

ভীষণ ভাল লেগেছে প্রতিটা পর্ব 

ভীষণ চমৎকার ম্যাডাম অনেক কিছু ফুটে উঠেছে আপনার লেখায় বিশেষ করে বরিশালের ঐতিহ্য এবং লঞ্চ জার্নি র অভিজ্ঞতা আমার বাড়ি পটুয়াখালী হওয়া সত্ত্বেও আমিও বিষয় গুলো জানি লঞ্চের খাবারগুলো এখন ভীষণ মজা লাগে আগে বেশি একটা ভালো ছিল না তখন আমি অনেক ছোট ছিলাম অল্প অল্প মনে আছে আগে কারো লঞ্চগুলোর নাম এখনো মনে আছে যেমন সুরভী সৈকত কীর্তনখোলা সাগর রাবেয়া আরো কত কি পারাবত দুঃখিত একটা শব্দ ভুল হয়েছে বলেছিলাম লঞ্চের নাম গুলো

খুব ভালো লাগলো। এক বসায় পড়ে ফেলার মতো। ভালো লেখার জন্য ধন্যবাদ।

খুব খুব সুন্দর

Excellent!!!!! শেষটা দারুন ছিলো। ভীষণ ভালো লেগেছে । কোনো ঝামেলা ছাড়াই শেষ করেছেন। অনেক ধন্যবাদ। নুতন গল্পের অপেক্ষায়,,,,,,,,,,,,,,,

খুব ভালো লাগলো আপু।পরের গল্পের অপেক্ষায়।

খুব ভালো লাগলো 

এবার নতুন গল্প

Khub valo laglo

Excellent

খুব মন ভালো করা গল্প ছিল। 

Apu, real life e Jodi Eti theke thake. Amar khub iccha apu tar sathe kotha bolar. Feel korar je dukkhe r pore asholei kono kono somoy real sukh ashe.

খুব ভালো লাগলো।

Excellent

চমৎকার সমাপ্তি..... নতুন গল্পের অপেক্ষায় থাকলাম। অশেষ ধন্যবাদ। 

চমৎকার।

গল্পটা খুব সুন্দর ছিল কিন্তু জানতে ইচ্ছে করে সত্যি ঘটনা অবলম্বনে লিখা কিনা কারন রুনা ফুপুর যে একটা বুয়েটের ঘটনা ছিল ঐটাতো সত্যি ছিল।

Nice

Outstanding 

Ak family r sobbai engineer? Khub valo.

Outstanding!!!

Nice

খুব ভালো লাগলো 

খুব সুন্দর ।। আরো সুন্দর সুন্দর গল্পের অপেক্ষায় থাকলাম।।

Outstanding!!!

Excellent 

Onak sundor somapti. Abaro notunar opakkhai...

Excellent

আসলেই আপনার লেখা ২ টাই পরলাম এত ভালো লাগলো।ইতি কথা / বল্টুর মা দারুন লেগেছে।

ভালো লাগলো।

ভালো লাগলো অনেক

Bah darun. Happy ending

অনেক অনেক ভালো লাগলো।

Outstanding. Madam

oshadharon shundor chilo golppta onek dhnnobad lekhika apner Jonno. 

সত্যি ম্যাডাম ভিশন এনজয় করেছি প্রত্যেকটা পর্ব

দারুন।অপূর্ব।পড়ে মনটা ভরে গেল।

Excellent

খুব সুন্দর সুখী সুখী সমাপ্তি।
পরের গল্পের অপেক্ষায়।

Nice 

Very nice 

Excellent

গল্পটার শেষ টা খুব সুন্দর হয়েছে। অনেক ধন্যবাদ। নতুন গল্পের অপেক্ষায় রইলাম

শেষ টা নিয়ে ভয় ছিল। যাক শেষটা ভালো ভাবেই মিলে গেলো ভালো লাগলো। অভিনন্দন !

Excellent

Outstanding.

Very nice 

খুব ভালো লেগেছে।"
"- ও মনু ডাইলে লবন দেছো?                               - হয়, দেতে আছি।দ্যাহেন আর লাগবে?         #ডাল"
"https://youtube.com/shorts/9nZc5L27ttY?feature=share"
"চৈনিক পাদুকা 
একবার একটা জরুরী কাজে ক্যালিফোর্নিয়া অঙ্গরাজ্যের রাজধানী স্যাকরামেন্টো যাওয়ার দরকার পড়লো। ছেলেকে বলার পরে বলে, 'তুমি চিল করো, আমি প্লেনের টিকেট কেটে দিচ্ছি'। আমি চিল বক সবই করতে করতে বললাম, 'আমি প্লেনে যেতে আর ট্রেনে আসতে চাই। ট্রেনে বেশ দেখতে দেখতে আসা যাবে'।
কিছুক্ষণ পরে বলে, 'মা, লং বিচ এয়ারপোর্ট থেকে টিকেট কাটি'?
- আমার হচ্ছে যাওয়া নিয়ে কথা লং বিচ না শর্ট বিচ তাতে আমার কি-ই বা যায় আসে, কাটো।
লং বিচ লস অ্যাঞ্জেলেস কাউন্টিতেই অন্য একটা শহর, ওখানে ছোট একটা ডোমেস্টিক এয়ারপোর্ট আছে। 
 
যাওয়ার দিন ছেলে এয়ারপোর্টে নামিয়ে দিয়ে গেলো। আমি মফস্বল শহর থেকে রাজধানীতে যাচ্ছি বলে কথা, একটু সাজুগুজু করে গেছি। এখানে এসে আমার বান্ধবীরা হয়ত বলবে, 'তুই আবার কবে সাজতে শিখলি'? যাকগে ওদের কথা আমলে নিয়েন না।
 
সাজগোজের অংশ হিসাবে সুন্দর একজোড়া পাদুকা পায়ে দিলাম। আড়াই তিন ইঞ্চি উঁচু হিলওযালা স্যান্ডেল। হাইট নিয়ে ছোটকাল থেকে কমপ্লেক্সিটিতে ভুগি। লোকে বলে বলে তেমন কোন উপকার তো করতে পারে নাই, আরো একটু খাটো করে দিয়েছে (মানসিকভাবে)। যাইহোক পাদুকা জোড়ার সামনে ছই দেয়া। ছইয়ের উপরে কারুকাজ করা আর কিছু হীরা বসানো। আরে আরে, আপনারা দেখি ঘাবড়ে যাচ্ছেন। ঘাবড়ানোর কিছু নাই। আমি তো আর বাংলাদেশের বিশিস্ট ধনী অস্ত্র ব্যবসায়ী মুসা সাহেব না যে আমার কোটি টাকা দামের হীরকখচিত পাদুকা থাকবে! আমার স্যান্ডেলের হীরাগুলো প্লাস্টিকের তৈরী, দুধের স্বাদ ঘোলে মেটানো আর কি! ও হ্যাঁ, বলতে ভুলে গেছি, স্যান্ডেল জোড়া অবশ্যই গণচীনে তৈরী।
 
আমার ছেলে আমাকে এয়ারপোর্টে পৌঁছে দিলো। ছোট এয়ারপোর্ট, লস অ্যাঞ্জেলেস ইন্টারন্যাশনাল এয়রপোর্টোর মত ভিড় নেই। সিকিউরিটি চেকের নামে জুতা, মোজা, গয়নাগাটি সব খোলানো এবং শেষে কুকুর দিয়ে শোঁকানোর ঝামেলামুক্ত।
 
অল্প সময়ের মাঝেই সব শেষ করে বোর্ডিং পাস হাতে নিয়ে আমি প্লেনে ওঠার জন্য এগিয়ে গেলাম। ছোট একটা প্লেনে হেঁটে গিয়ে সিঁড়ি দিয়ে উঠতে উঠতে যশোর এয়ারপোর্টের কথা মনে পড়ল, কোথায় যেন একটা মিল আছে।
 
প্লেনে উঠে জানালার কাছে সিটে বসে সিটবেল্ট বেঁধে নিয়ে পাশের মহিলার সাথে টুকটাক গল্প করতে লাগলাম। কিছুক্ষণ পরে এয়ারহোস্টেস এসে বলে, 'দুঃখিত ম্যাম, তোমার বোর্ডিং পাসটা একটু দেখি'! আমি ব্যাগ থেকে বোর্ডিং পাস বের করতে করতে ভাবি, 'কতবার যে এদের দেখা লাগে, বোর্ডিং পাস ছাড়াই কি আমি এখানে এসে বসেছি'!
 
বোর্ডিং পাস পরীক্ষা করে সে বলে,'এটা তোমার সিট না, তোমার সিট পিছনে'। তার সঙ্গের মেয়েটিকে দেখিয়ে বলল, 'এটা এর সিট'। মনে মনে নিজেকে অশিক্ষিত বলে গালি দিলাম, বোর্ডিং পাসের সাথে মিলিয়ে প্লেনের সিট খুঁজে নিয়ে যে বসতে পারে না সে অশিক্ষিত ছাড়া আর কি! মনে মনে এয়ারহোস্টেসের উপরেও একটু বিরক্ত হলাম, মোটে তো এক ঘণ্টার ফ্লাইট, আমার সিটে ঔ মেয়েটাকে বসিয়ে দিলেই হতো, এতো নড়াচড়া করানোর কি দরকার।
 
এবার আর ভুল করলাম না, পিছনে গিয়ে আমার সিট খুঁজে বের করে দেখি আর এক মেয়ে বসে আছে সেখানে। আহ্ এতোক্ষনে মনে একটু শান্তি পেলাম, আমার মত লোক আরো আছে দেখে! আমি বললাম, 'এটা মনে হয় আমার সিট'। মেয়েটা সরি বলে উঠতে গেলে আমি আর ভুল করলাম না। বললাম, 'তোমার উঠতে হবে না, তোমার সিট নাম্বার বলো, আমি গিয়ে ওখানে বসছি'। এবার আর জানালার কাছে না বরং আইল সিট পেলাম। পাশে এক ছেলে কানে হেড ফোন লাগিয়ে চোখ বুজে গান শুনছে। আমি একটা পত্রিকা নিয়ে পড়তে শুরু করলাম। প্লেনে খাওযার ব্যাপারটা আমার খুব ভালো লাগে, কিন্তু আমেরিকার ডোমেস্টিক ফ্লাইটে জুস ছাড়া কিছু দেয় না। সস্তার টিকেট বলে এই অবস্থা! 
 
এক ঘণ্টা পরে প্লেন ল্যান্ড করেছে। আমি প্লেন থেকে নামার জন্য সামনের দিকে আগাচ্ছি পিছন থেকে আমার পাশের সিটের ছেলেটি বলল, 'এক্সকিউজ নি ম্যাম, ইউ ড্রপড সামথিং'। তাকিয়ে দেখি তার হাতের তালুতে হার্ট শেইপের এক টুকরা ডায়মন্ড, যা আমার চৈনিক পাদুকা থেকে খসে পড়েছে! মনে মনে ভাবলাম,  'হায় প্লেনের মেঝে ফাইট্টা দুইভাগ হয়ে যা, আর আমি টুক করে নিচে পড়ে যাই'। দন্ত বিকশিত হাসির সাথে ধন্যবাদ দিয়ে মহামূল্যবান রত্নখানা হাতে নিয়ে চলতে শুরু করলাম। 

মনে মনে আল্লাহকে ধন্যবাদ দিলাম পাদুকার ছই বা তলা খুলে পড়েনি বলে। ওসবের কোনটা খুললে পাদুকা হাতে নিয়ে নামতে হতো। যেমনটা আমরা করতাম আমাদের গ্রামের বাড়িতে, ভাটার সময় যখন খালের পানি অনেক নিচে নেমে যেত আর নৌকা এসে ঘাটে ভিড়তো, তখন নৌকায় ওঠানামা করতে। আমার অবশ্য বেশি সমস্যা হতো না এতে, আমি কাকের মতো চোখ বুজে নেমে যেতাম আর ভাবতাম কেউ দেখেনি।তবে যারা দেখতো তারা হয়তো বাড়ি গিয়ে গল্প করার মতো একটা বিষয় পেতো!

রিপোস্ট"
""
"আমাদের গ্রামের বাড়িতে বিদ্যুৎ এসেছে ১৯৯২ সালের দিকে।  আমাদের ছেলেবেলায় আমরা হ্যারিকেন বা কুপির আলোতে পড়াশোনা করেছি। প্রচণ্ড গরমে হাতপাখা ছিল একমাত্র সম্বল। পরে শহরে এসে ফ্যান পেলেও বিদ্যুতের আসা আর যাওয়ার খেলায় আর ট্রাফিক জ্যামের ঠেলায় গরমে ঘেমে নাওয়া ছিল নিত্যদিনের ব্যাপার। ঢাকা শহরে চোরের ভয়ে ভ্যাপসা গরমে আমদের জানালা বন্ধ করে ঘুমাতে হতো।

আমার স্টুডেন্টরা বা ছেলেরা যানজট, গরম বা অন্য কিছু নিয়ে যখন কমপ্লেইন করে তখন ওদের বলি, 'আমরা যা কিছু পাই তার জন্য শুকরিয়া আদায় না করে যা পাইনি তা নিয়ে আফসোস করতে থাকি। ঢাকা শহরে এক ট্রফিক সিগনালে তিন ঘণ্টা বসে থাকার অভিজ্ঞতা আছে আমার।' 
ওরা বোঝে। 

কয়েক বছর আগে আমার পরিচিত এক ভদ্রলোক বাংলাদেশ থেকে ঘুরে এসে বলছিলেন, 'দেশে এতো গরম, যানজট আর ধূলাবালি! আল্লাহ্‌ যেন বাংলাদেশের সব মানুষকে বেহেশত দান করেন।' 

ওনার আন্তরিকতা আমার ভালো লাগে। আমি মনে মনে বলি, 'আমীন। ওদের সাথে আমাকেও যেন আল্লাহ্‌ বেহেশত দান করেন, কারণ আমি জীবনের বেশিরভাগ সময় বাংলাদেশে কাটিয়েছি।' 

বাংলাদেশের মানুষ বেহেশতে আছে জানলে ওই ভদ্রলোক খুশি হবেন।"
"Twin Falls at Seattle, Washington. #beautiful #seattle #washington #beautifulnature"
"আমার বান্ধবী শাহনাজ ইসলাম ( Shahnaz Islam ) কচুর লতি দিয়ে চিংড়ি মাছ রান্না করেছে আজ। ওর সেই রান্নার ছবি দেখে মনে পড়ল আমার ইউটিউব চ্যানেলে কছুর লতি রান্নার একটা ভিডিও আছে। আপনাদের জন্য সেই ভিডিও শেয়ার করলাম। সাথে একটু খুচরা গল্প। এটা ২০২০ সালের অক্টোবর মাস্যা লেখা। 

গত বৃহস্পতিবার অফিসে গিয়ে বসামাত্রই ইন্টারকমে আইটি ডিরেক্টরের গলা ভেসে এলো। তার কথার সারমর্ম হোল  কেউ যেন কম্পিউটার চালু না করে। যারা চালু করেছে তারাও যেন অফ করে দেয়। আর কয়েক সেকেন্ড দেরি হলে আমিও কম্পিউটার অন করে ফেলতাম।

সামারে আমাদের সকাল ৭ টা থেকে বিকাল ৫ টা পর্যন্ত অফিস, সোমবার থেকে বৃহস্পতিবার মোট ৪ দিন। জুন, জুলাই আর আগস্ট এই তিন মাস। কিন্তু এ বছর কোভিড ১৯  এর কারণে ৩১ ডিসেম্বর পর্যন্ত সকাল ৭ টা থেকে বিকাল ৫ টা পর্যন্ত অফিসের সময়সূচী নির্ধারিত হয়েছে সপ্তাহে ৪ দিন। আমাদের ক্লায়েন্টদের অফিসে আসা পুরোপুরি নিষেধ। আমরা তাদের সাথে ইমেইল বা টেলিফোনে যোগাযোগ করি। কোন কাগজে তাদের সই লাগলে ডাকে পাঠাই স্ট্যাম্প লাগানো ফিরতি খামসহ। 

অফিসের সমস্ত কার্যক্রম এখন অনলাইনে চলছে।  তাই কম্পিউটার অচল হয়ে গেলে আমরা অচল।  কিছুক্ষন পরে আবার আইটি ডিরেক্টরের গলা শোনা গেল এবারে উনি আরো কড়াকড়ি ভাবে বললেন, ""Don’t even look at your computer”। 

আমাদের কি ঠেকা পড়েছে কম্পিউটারের দিকে তাকানোর, মোবাইল হ্যায় না! আমরা অত্যন্ত বাধ্য কর্মী তাই কম্পিউটার থেকে চোখ সরিয়ে মোবাইল স্ক্রিনের দিকে তাকিয়ে থাকলাম। সকাল আটটার দিকে উনি বললেন সমস্যা ঠিক করতে সময় লাগবে, সবাই যার যার বসের অনুমতি নিয়ে বাড়ি চলে যেতে পারো। আমরা খুশিতে বাক বাকুম করতে করতে বাড়ি চলে আসলাম। মোট চার দিনের ছুটি, ঈদের ছুটি মনে হোল। 

রবিবার সকালে বসের খুদেবার্তা পেলাম সমস্যা এখনো শেষ হয়নি, তাই সোমবার  এবং মঙ্গলবার  অফিস বন্ধ থাকবে। এবারে মনে হলো রোজার ঈদ আর কোরবানির ঈদের ছুটি একসঙ্গে পেলাম। বিদেশে পড়ালেখা বা চাকরি করতে গিয়ে কতবার যে ঈদের দিনে পরীক্ষা দিতে, ক্লাস বা অফিস করতে হয়েছে তার হিসাব নাই। 

ঈদের খুশির আমেজ নিয়ে আমি রান্না করে ফেললাম নারিকেল বাটা আর চিংড়ি মাছ দিয়ে কচুর লতি। রান্না করুন আর খান,  ভালো না লাগলে আমার দোষ। 

বেশ কিছুদিন আগে টেলিভিশনে একটা রান্নার অনুষ্ঠানে এক ভদ্রলোক (মনে হয় উপস্থাপক) বসে বসে রান্নাবান্না দেখেন আর গল্পগুজব করেন। রান্না শেষে উনি খান আর মজার মজার মন্তব্য করেন।  দেখে আমার স্বামী বলেন, ""আমার এই রকম একটা চাকরি দরকার, যেখানে শুধু রান্না টেস্ট করা যাবে""। 

আমি তাঁকে রান্না চেখে নাম্বার দেয়ার দায়িত্ব দিলাম, কিন্তু তিনি মনে হয় স্বজনপ্রীতি করেছেন। কারন তিনি তেহারিতে রিমিকে ১০ এর মধ্যে ১৫ আর আমাকে কচুর লতিতে ১০ এর মধ্যে ১১ দিয়েছেন। 

এ সমস্যার সমাধান কি?  ভাবছি তাকে খাদ্য পরীক্ষকের পদ থেকে ফায়ার করে দিবো ।"
"Beautiful view captured from train on the way to Seattle from Los Angeles. #beautiful #beautifulnature"
"Portland, Oregon. The city has lots trees on both sides of the busy road. #beautifulnature #portland"
"অফিস কড়চা 
১। অফিসে গিয়ে ওয়াইপ দিয়ে কম্পিউটার, টেলিফোন, টেবিল মুছি আর মনে মনে ভাবি, 'হায়রে কোথায় গেলো আমার রাশেদা আর আলেয়া।' নিজের কফি নিজে বানাই আর কপাল চাপড়াই। একদিন এক কলিগকে বললাম, 'আমি অফিসে যাওয়ার আগে একজন আমার অফিসের ধুলা মুছে পরিষ্কার করে রাখত। টেবিলে বসে বেল টিপে চা চাইলে চা এনে দিত। একজন আমার সব টাইপ করে দিত। অন্য লোকজন ফটোকপি করে দিত। কোথাও যেতে হলে ড্রাইভার নিয়ে যেত।' 
সে অন্যদের সাথে গল্প করার সময় এসব কথা বলে বলল, 'ইস আমরা যদি এমন একটা চাকরি পেতাম!' 
আমি বলি, 'আমাদের দেশে জনসংখ্যা অনেক বেশি, তাদের চাকরি দেয়াও দরকার। আমরা চাইলে অনেক কাজ নিজেরা করতে পারি, কিন্তু এতে করে অনেক লোক বেকার হয়ে যাবে।' 
 একজন বলল, 'তোমরা তাহলে অফিসে বসে করো কি?' 
আমি  স্মিতহেসে বললাম, 'ফাইলে স্বাক্ষর করি'।  

২। অফিসের আড্ডায় সবাই বেবী ক্রিব (বাচ্চাদের ছোট রেলিং দেয়া খাট) নিয়ে কথা বলেছিলো। আমি বললাম, 'আমি কোনদিন ক্রিব ব্যবহার করিনি। তোমরা কি করে পারো অত ছোট্ট বাচ্চাদের দূরে রাখতে ! আমাদের বাচ্চাদের তো আমাদের দুজনের মাঝখানে ঘুম পাড়াতাম।'  

একজন জানতে চাইলো, 'কতদিন তোমরা বাচ্চাকে নিজেদের মাধখানে ঘুম পাড়াও?' 
আমি কিছু বলার আগেই একজন বলল, 'ওদের বয়স যতদিন না আঠারো বছর হয়।'  
হাসির রোল পড়ে গেল।
আমি লা জওয়াব। 

এখন আমাকে জিগ্যেস করে, 'তোমরা কি ছেলে আর ছেলের বউয়ের সঙ্গে একত্রে থাকবা?'  
হ্যাঁ
কতদিন?
যতদিন না আমার নাতি বা নাতনির বয়স আঠারো বৎসর হয়। 
কেন বাচ্চা পেলে বড় করে দিবা?
না, বাচ্চাদের আমাদের কাছে রেখে দিবো । যাতে তারা আমাদের দেখাশোনা করতে পারে। এক সময় ছেলে আর বউরা তো আমদের দেখতে দেখতে ক্লান্ত হয়ে পড়বে। তখন ওদের আলাদা করে আমরা নাতি নাতনি নিয়ে থাকব।  

আবারো হাসি, এবার অবিশ্বাসের। 

আমি আবারো লা জওয়াব।"
"https://www.youtube.com/watch?v=5b3SLwbkx9E"
"Pacifiz Ocean from train."
""
""
""
"কাকতালীয়ভাবে আজও পান্তা খেলুম।"
"Cooked Mrigel fish, one type of Bangladeshi fish. মৃগেল মাছ যে এতো মজা জানতাম না। #fishcurry #Fish"
"ভুয়া  হাদিস?

সুদূর চীনে গিয়ে জ্ঞান অর্জন করার পরে জানলাম যে হাদিসটি না কি ভুয়া। 

হজে গিয়ে কাবা শরিফে নামাজ পড়তে বসলেই পুরুষ লোকরা পিছন থেকে চেঁচায়। ভাষা না বুঝলেও বডি ল্যাঙ্গুয়েজ দেখে বুঝতে পারি আমাদের সামনে থেকে সরে যেতে বলছে। সরে যাবো কোথায়, প্রচণ্ড ভিড়, আমরা বসেই থাকি। তখন গজগজ করতে থাকা লোকদের অনেকে উঠে চলে যায়। কারণ অনুসন্ধান করে জানলাম একটা হাদিস আছে যেখানে বলা আছে যে নামাজের সামনে দিয়ে কুকুর বা নারী চলে গেলে নামাজ নষ্ট হয়ে যায়। তাই নারীর পিছনে বসে নামাজ পড়লে বেহেস্ত ফসকে যেতে পারে। পরে এক খবরের কাগজের আর্টিকেলে পড়লাম এটাও না কি ভুয়া হাদিস।   

আমার ছোট ছেলে বোলিং করে একসঙ্গে প্রায় সবগুলো পিন ফেলে দিয়েছে। ফেইসবুকে দেয়া সেই ভিডিও দেখে  আমার ব্যাচমেট শাহিন মাহবুবা কমেন্ট করেছেঃ মাশাল্লাহ।   
একজন তাঁর জবাবে লিখেছেনঃ Shaheen Mahbuba রাগ না করে বলবেন কী এখানে ঈমান ও নেক আমলের কী এমন ঘটেছে যে মাশাআল্লাহ বলেছেন?

আমি তাঁকে উত্তর দিলামঃ আমরা কোন কিছু সুন্দর দেখলে মাশাল্লাহ বলি। এখানে ছেলেটা এক সঙ্গে অনেক গুলো পিন ফেলেছে বলে মাশাল্লাহ বলেছে। সে আমার বান্ধবী, আমার ছেলে তার ছেলের মতো। তার সাফল্যে সে কথাটা বলেছে। এটা বলা যাবে না?

তাঁর উত্তরঃ Jesmin Ara Begum ♥️আলহামদুলিল্লাহ♥️ ধন্যবাদ,রেগে যান নি। আমার দাড়ি নেই, টুপি নেই,বাহারি রঙের পাঞ্জাবি-জুব্বাও নেই,তাই আমারটা আপনার কাছে মূল্যহীন মনে হবে। তবুও বলছি-এ যাবৎ পর্যন্ত আপনি কী কোনো হাদিসে পেয়েছেন, প্রাণপ্রিয় মুহাম্মাদ রাসূল সাঃ,তাঁর সহধর্মিনীগণ, কন্যা, চার খলিফা, সাহাবীগণ কোনো খেলার উদ্বোধন করেছেন বা খেলায় সময় কাটিয়েছেন? আমি নিশ্চিৎ পাননি।
মহান আল্লাহর সুন্দর সৃষ্টি দেখে,মহান আল্লাহর আশ্চর্য কোন ঘটনা দেখে, কারো সুরেলা মধুর কণ্ঠে পবিত্র কোরআন তেলাওয়াত শুনে অর্থাৎ যা বা যা কিছু ঈমান ও নেক আমলকে বাড়িয়ে দিতে সহায়তা করে, তা দেখে বা শুনে সুবহানআল্লাহ, মাশাআল্লাহ বলে মহান আল্লাহর শুকরিয়া আদায় করি। আপনার ছেলে সমতুল্য আপনার বান্ধবীর ছেলের কাজে তেমন কিছু ঘটেছে কী? না। তবে কেন শুকরিয়া আদায় করবেন। সে যদি সুন্দর ভাবে কোরআন পাঠ করে আপনাকে মুগ্ধ করতো তবে এ শব্দটা মানানসই ছিলো। আমার কথায় মন খারাপ করবেন না। কারণ মরণের পর প্রত্যেকটি কাজের, কথার জবাব দিতে হবে। আরও ভালো ভাবে জানতে সত্যের কোনো জ্ঞানীর সরণাপণ্ন হলে পরিষ্কার হয়ে যাবে। আবারও শুকরিয়া জানাই,রাগ না করে সুন্দর ভাবে জবাব দেয়ার জন্য।🌼🌼🌼

আমি লিখলামঃ আপনি কি কোরান ও সুন্নাহর আলোকে জীবন যাপন করেন? যদি নবিজীর সময় ফেইসবুক থাকত তাহলে উনি কি ব্যবহার করতেন না করতেন না। বা ফেইসবুক ব্যবহার করার বিষয়ে কোরান হাদিস কি বলে? নবিজী আয়েশার (রা:) পুতুল নিয়ে খেলা দেখে কৌতুক অনুভব করতেন। আনন্দ পাওয়ার জন্য খেলা ইসলামে নিষেধ বলে শুনিনি। জুয়া খেলা হারাম এটা জানি।

ওনার উত্তরঃ Jesmin Ara Begum ♥️আলহাদুলিল্লাহ♥️ জ্বি। আমি করি না। মহান আল্লাহ আমাকে কোরআন ও হাদিসের আলোকে জীবন-যাপন করান। প্রাণপ্রিয় মুহাম্মদ রাসূল সাঃ কে মহান আল্লাহ এমন অলৌকিক ক্ষমতা দিয়েছন যার কাছে ফেইসবুক নগন্য। তিঁনি মা আয়েশার পুতুল নিয়ে খেলায় কৌতুক অনুভব করতেন এটা রাষ্ট্রীয় আলেম নামের জালেমদের বানোয়াট হাদিস। ভাস্কর্যকে প্রতিষ্ঠার জন্য। পবিত্র কোরআন ও সহি হাদিস প্রচারের জন্য ফেইসবুক বর্তমান বিশ্বে একটি গুরুত্বপূর্ণ মাধ্যম।আনন্দ বা ঠাট্টা মশকরা বেছে নেয়াটা নিশ্চয়ই বোকামী। এখানে যে যেমন খুশি সেভাবে ব্যবহার করছেন। যেখানে পরকালের হিসাব, কিয়ামতের ভয়াবহতা, হাসরের মাঠের বিচারের বিষয়ের কথা চিন্তা করলে ঘুম হারাম হয়ে যায়,সেখানে খেলার সমর্থনতো প্রশ্নই উঠে না।
ধন্যবাদ আপনাকে।🌼🌼🌼

আমি আর কোন উত্তর দিলাম না। প্রায় ষাট বছর বয়সে এসে জানলাম খেলাধুলাও করা যাবে না। ফেইসবুক পৃথিবীর সর্ববৃহৎ স্কুল। ওনার লেখা হুবহু কপি পেস্ট করেছি তাই কিছু বানানে সমস্যা আছে।"
""
"এতো কস্ট করে বই লিখলাম আমি আর সেই বইকে বালিশ বানিয়ে আরাম করে ঘুম দিচ্ছেন তিনি! বইয়ের নাম সহে না যাতনা। গাসের যন্ত্রণা সত্যি সহে না।"
"বিদেশে বসে বইটই থেকে বই কেনার জন্য নিচের ভিডিও দেখুন।"
"আরো কতো কি যে দেখব! তবে বাংলাদেশে এ জিনিস আনলে ১০০০ টাকা দাম হবে এবং কেনার জন্য লাইন পড়ে যাবে।"
"বিশাল কচ্ছপ দেখে আমি মনে করেছিলাম পাথরের। ও মাগো মা, একটু পরে দেখি সে হাঁটছে।"
"বইটই থেকে আমার নতুন উপন্যাস কিনতে পারবেন বিশ্বের যে কোন স্হান থেকে। যাদের ক্রেডিট কার্ড নেই তারা বিকাশের মাধ্যমে পে করতে পারবেন। আমাকে ইনবক্স করলে জানিয়ে দিবো কিভাবে করতে হবে।"
"ডাল ভাত খাই।"
""
""
"এটা সিয়াটলের একটা নদীর উপরের ব্রিজ। নিচের নদী দিয়ে লঞ্চ যাওয়ার জন্য ব্রীজটা তুলে ফেলা হয়েছিল, এখন আবার নামানো হচ্ছে।"
""
"Pineapple peacock. #creativity"
"Seattle-First Hill area. Driving and listening Bangla song. #seattle #firsthill"
""
"বৃষ্টি আর জোনাকি পোকার গল্প
আমি আমার নেটিভ আমেরিকান ছাত্রকে পড়াই কী করে কলম্বাস ভারতে যেতে গিয়ে ভুল করে আমেরিকায় এসে ওদের সর্বনাশটা করলো। তার সাথে রিলেট করে ব্রিটিশদের প্রায় দুইশ বছর ভারতীয় উপমহাদেশ শাসন ও শোষনের ইতিহাস বলি। বলতে বলতে নস্টালজিক হয়ে যাই। মনে পড়ে ফেলে আসা গ্রামের দিগন্ত বিস্তৃত ফসলের মাঠ, খরস্রোতা নদী, পাগলা হাওয়ার বাদল দিন, আরো কতো কী! একদিন বলছিলাম, 'এখানে কেমন রুক্ষ আবহাওয়া বৃষ্টিপাত নেই মোটে। তোমরা এখানে থাকো কী করে! বৃষ্টি দেখতে হলে যাবে আমার দেশে। মুষলধারে বৃষ্টি শুরু হলে থামার কোন লক্ষণ থাকে না, চারিদিক যেন ভাসিয়ে নিতে চায়। বাইরে তাকালে চোখে ঝাপসা দেখা যায়। আমাদের গ্রামে লোকে বলতো, বুধ বা বৃহস্পতিবারে বৃষ্টি শুরু হলে তা পরের বুধ বা বৃহস্পতিবারে গিয়ে শেষ হয়। এর পরে আছে মাঝারি ধারার বৃষ্টি, আছে টুপটাপ ফোঁটা ফোঁটা করে ঝরে পড়া বৃষ্টি, আছে ঝিরিঝিরি করে ঝরা ইলশেগুঁড়ি বৃষ্টি। বৃষ্টি শেষ হলে দেখতে পাবে সাতটি রংয়ের মিলিত শোভা নিয়ে আকাশে ফুটে উঠেছে রংধনু।'

বলতে বলতে আমার মনে হয় আমি যেন দেশে-বিদেশের আবদুর রহমান, পানসিরের তুষারপাতের বর্ণনা দিচ্ছি। আবদুর রহমানের কথা শুনে লেখকের (সয়দ মুজতবা আলী) মনে হয়েছিলো এমন আবহাওয়ায় বাস করাই তো কঠিন। আমারও মনে হলো  আমার ছাত্র বৃষ্টি পছন্দ নাও করতে পারে কারণ বাইরে যেতে অসুবিধা হয়। কিন্তু না, সে আমাকে অবাক করে দিয়ে বলল, 'আমি মনসুন রেইন দেখেছি। আমার মা নেটিভ আমেরিকান হলেও বাবা মেক্সিকান। বাবার সাথে কয়েকবার মেক্সিকো গেছি। ওখানে অনেক বৃষ্টি হয়। বাইরে যেতে না পারলেও ঘরে বসে বৃষ্টি দেখতে খুব ভালো লাগে।'
আমি বলি, 'সত্যি তাই। বিশেষ করে যখন মানুষ গরমে ঘেমে অতিষ্ঠ হয়ে যায়, তখন বৃষ্টি নিয়ে আসে শীতল প্রশান্তি।' 
- আমি ওখানে আর একটা জিনিস দেখেছি। সেটা হলো লাইটওয়ার্ম। 
আমি মনে মনে লাইটওয়ার্মের বাংলা খুঁজি। প্রথমেই মনে পড়ল ঘাসফড়িং, নাহ ওটার ইংরেজি তো গ্রাসহপার। ইউরেকা, চট করে মনে পড়ে গেলো জোনাকি পোকার কথা বলছে সে। ওই যে ""বাঁশ বাগানের মাথার উপর"" ""থোকায় থোকায় জোনাক জ্বলে""। 

আমি আবারও নস্টালজিক হয়ে পড়ি কতদিন জোনাকি পোকা দেখি না। আচ্ছা আজকাল তাদের দেখা যায় তো! না কি বিজলিবাতির ঝলকানিতে তারা তাদের অতি ক্ষুদ্র বাতি নিয়ে বিব্রত হয়ে অন্ধকারে পালিয়েছে।    
(জোনাকি পোকার ইংরেজি ফায়ার ফ্লাই) 
 
 
সবাইকে মুখস্ত করতে দিলাম, কাল পড়া ধরব। 
 
কাজলা দিদি
- যতীন্দ্রমোহন বাগচী

বাঁশ-বাগানের মাথার উপর চাঁদ উঠেছে ওই,
মাগো আমার শোলক্-বলা কাজলা দিদি কই?
পুকুর ধারে লেবুর তলে,
থোকায় থোকায় জোনাক জ্বলে,
ফুলের গন্ধে ঘুম আসে না, একলা জেগে রই,
মাগো আমার কোলের কাছে কাজলা দিদি কই?
সেদিন হতে কেন মা আর দিদিরে না ডাকো;
দিদির কথায় আঁচল দিয়ে মুখটি কেন ঢাকো?
খাবার খেতে আসি যখন
দিদি বলে ডাকি তখন,
ও-ঘর থেকে কেন মা আর দিদি আসে নাকো?
আমি ডাকি, তুমি কেন চুপটি করে থাকো?
বল্ মা দিদি কোথায় গেছে, আসবে আবার কবে?
কাল যে আমার নতুন ঘরে পুতুল বিয়ে হবে!
দিদির মত ফাঁকি দিয়ে
আমিও যদি লুকাই গিয়ে
তুমি তখন একলা ঘরে কেমন ক'রে রবে?
আমিও নাই---দিদিও নাই---কেমন মজা হবে!
ভূঁই-চাঁপাতে ভরে গেছে শিউলী গাছের তল,
মাড়াস্ নে মা পুকুর থেকে আনবি যখন জল |
ডালিম গাছের ফাঁকে ফাঁকে
বুলবুলিটা লুকিয়ে থাকে,
উড়িয়ে তুমি দিও না মা ছিঁড়তে গিয়ে ফল,
দিদি যখন শুনবে এসে বলবি কি মা বল্ |
বাঁশ-বাগানের মাথার উপর চাঁদ উঠেছে ওই,
এমন সময় মাগো আমার কাজলা দিদি কই?
লেবুর তলে পুকুর পাড়ে
ঝিঁঝিঁ ডাকে ঝোপে ঝাড়ে,
ফুলের গন্ধে ঘুম আসে না, তাইতো জেগে রই,---
রাত্রি হোল মাগো, আমার কাজলা দিদি কই?

https://boitoi.com.bd/book/4376/%E0%A6%87%E0%A6%A4%E0%A6%BF%E0%A6%95%E0%A6%A5%E0%A6%BE

আমার বইটাও পড়ুন।"
"My younger son in action. #bowling"
"Bowling is fun #bowling"
"আমার উপন্যাস ইতিকথা এসে গেছে বইটই-এ। নিচের লিংকে ক্লিক করে কিনতে পারবেন।

"
"Took a short walk by the side of Columbia River, Portland, Oregon. #columbiariver #portland"
"A exciting train journey from Los Ageles to Seattle by  Coaslal Starline operated by Amtrak. I took this video through the glass window of train compartment. This compartment is dedicated only for viewing with big glass windows on both sides and some portion of the roof. Kids from the sea beach were waving at us and we felt like we were also at the beach. Even though the train was late and it took like 45 hours instead of 35 hours people were not unhappy. We passed by the Cascade Range and Mount Shasta and beautiful forest areas.

আমি অরিজিনাল সাউন্ড রেখে দিলাম। দৃশ্য দেখতে দেখতে আমরা উনো খেলছিলাম। সমুদ্র বা ট্রেনের শব্দ বেশি শোনা যাচ্ছিল না কারণ ট্রেনটা এয়ার কন্ডিশনড। আমাদের কথা শোনা যাচ্ছে।"
"গাছের ডালে ছত্রাক জন্মে আছে। সিয়াটলে হাইকিং করার সময়ে তোলা।"
"বিক্ষিপ্ত ভাবনা 

প্রায়ই মনে হয় আমি কোন কাজের না। হুট করে একটা গল্প মাথায় আসে কিছুদূর লিখে ফেলে রাখি। এমন অনেক অসমাপ্ত লেখা আছে, শেষ করা হচ্ছে না। অনেকগুলো সেলাই প্রোজেক্ট আছে শেষ করার অপেক্ষায়। মহা উৎসাহে ইউটিউব চ্যানেল খুলে পাঁচ ছয়টা ভিডিও আপলোড করে উৎসাহে ভাটা পড়ে গেলো। যাবে না কেন? আমার পরিবারের অন্তত দুইশ জন সোশাল মিডিয়া ইউজার আছেন, অথচ আমার চ্যানেলের সাবস্ক্রাইবার মাত্র ৩৫ জন (এখানে কান্নার ইমোজি হবে, কেমনে দিতে হয় জানি না)।  বাগান আর চাকরিটা ঠিকমতো করতে হচ্ছে বাধ্য হয়ে। বাগানে পানি না দিলে গাছ মরে যাবে আর চাকরি ঠিকমত না করলে চলে যাবে। চাকরি চলে গেলে খাব কি? রান্নারও সেই এক অবস্থা, রান্না না করলে খাব কি? 

তবে ২০২২ সালের জানুয়ারী থেকে জুলাই মাসের মধ্যে চারটা উপন্যাস লিখে শেষ করেছি। সে জন্য আমি ফেইসবুক তথা পেন্সিল গ্রুপ এবং এর পাঠকদের কাছে কৃতজ্ঞ। লেখা দিতে দেরি হলে অনেকেই ইনবক্সে জানতে চেয়েছেন আমি ভালো আছি কি না। পাঠকের পজিটিভ ফিডব্যাক লেখার মোটিভেশন হিসাবে কাজ করে। আলহামদুলিল্লাহ্‌ আমি চারটা লেখায়ই পাঠকের কাছ থেকে অনেক দোয়া, শুভ কামনা আর ভালবাসা পেয়েছি। এখন আস্তে আস্তে প্রকাশ করব।   

এবারে সেলাইতে একটু মনোযোগ দিবো, আসমাপ্ত কাজগুলো শেষ করতে হবে। সময় কমে আসছে দ্রুত।

মৃত্যুর দূত এগিয়ে আসছে আমার দিকে, 
আমিও আগাচ্ছি, গুটিগুটি পায়ে তার দিকে। 
অবশ্যম্ভাবী সে দেখা কেমন হবে? 
'ফিরে যাও, এসো অন্য কোনদিন' বলা যাবে না,
মেনে নিবো, মেনে নিতে হবে তাই বাধ্য হয়ে।
পিছনে পড়ে থাকবে আত্মীয়-স্বজন, প্রিয় প্রাঙ্গণ।
বাগানের গাছগুলো কি কাঁদবে আমার জন্য? 
কাঁদবে মনে হয়, কারণ ওদেরও তো জীবন আছে !"
"Gus in action.

I saw a ghost other day through this window! But grandma says, 'It is just neighbour's black cat.'

I am guarding the house and trying to figure out actually what was it?"
""
"We visited the first Starbucks coffee shop at Pike Place Market in Seattle. It was opened in 1971. It looks like a industry with all the equipment to make different kinds of coffee. I captured a portion of it."
""
"Gus in action. 
I work hard everyday to earm my living. 
এত্তো ময়দা মাখি তাও দাদি বলে, ‘গাসটা কোন কাম করে না খালি বইস্যা বইস্যা খায়।"
""
"অপূর্ব সুন্দর জলপ্রপাত।"
"বাগান বিলাসের বেড়ে ওঠা।"
"বাগানের পুঁইশাক আছে। ইলিশ মাছ নেই, তাই চিংড়ি দিয়েই মজা করে খাই।"
"দ্রতগতিতে বয়ে চলা পাহাড়ী নদী।"
""
"Beautiful view of Elliott Bay Seattle. We took a ferry to go to the other side of the town. #beautifulnature #elliottbay"
"অনেকদিন হিমাগারে ছিল আমাদের রান্নার চ্যানেল। টেনে বের করে আনলাম, দেখি কতোদিন বাঁচে। উইশ মি লাক।"
"You must be hungry after watching all the beautiful videos I have shared. Here is dal & rice for you. বাঙালির ডাল-ভাত, আমার প্রিয় খাবার।"
"কি লিখিয়াছিলাম ঠিক মনে নাই।"
"Another beautiful place in Seattle. #beautifulnature"
""
"We saw many falls in Seattle and Portland. This one was by the side of the road and reachable. We touched and my sons collected some water."
"Two beautiful lakes can be viewed from a hill station called Sunrise 6,400 feet above sea level. It is in the Mount Rainier National Park at Seattle. #mountrainier #beautifulnature"
"Beautiful nature. Seattle."
""
"We hiked by a beautiful river named Snoqualmie located in Cascades Mountains at Olallie State Park, Seattle. It was a 2.5 miles hike through beautiful forest to see twin falls."
""
"Downtown Seattle seen from a ferry. We took a ferry to cross vthe Elliott bay to another part of the city. We came back by road. It look 45 minutes to go by ferry and one and half hour by road. #beautifulnature #downtownseattle"
"Landing on Los Angeles International Airport, July 26, 2022. The sky was overcasted in the afternoon."
"Enjoying the nature. On the way to Mount Rainier, in Mount Rainier National Park, by the side of white river. #beautifulnature #mountrainiernationalpark #whiteriver"
"Spectacular scenic beauty of Mount Rainier."
""
"Hiking on the trail at Multnomah Falls, Oregon. The falls is 620 feet high. It has two parts, upper falls (542 ft) and lower falls (78 ft). We walked up and crossed a bridge 105 feet above the lower cascade of the falls and had a closer view of the upper falls. This is the tallest falls in this state of Oregon."
"Mount Rainier is the tallest volcano in the Cascade Mountain Range. It is 14410 feet high, almost half of the Everest. We went up to another mountain by car which is 7000 feet tall. We enjoyed panoramic view of Mount Rainier and surrounding areas. Mount Rainier remains snow covered round the year. We visited on July 25, 2022. #beautifulnature #mountrainier #mountrainiernationalpark"
"Rose garden, Washington park, Portland, Oregon. Visited on July 26, 2022. Beautiful park with different varieties of roses. #beautifulnature #roses"
""
"Multnomah falls, Seattle. Beautiful fall in Seattle. If you look carefully you can see rainbow right in the middle of the fall. #beautifulnature #waterfalls"
"Columbia river. We drove by the Columbia river flowing between Washington and Oregon. I was happy to see a river full of water. It was a memorable and beautiful ride. #beautifulnature #columbiariver"
"ন্যাড়ার বেলতলার গল্প 
১। শুরুতেই দেরি। একুশে জুলাই ২০২২ বৃহস্পতিবার সকালে স্টেশনে গিয়েই জানতে পারলাম যে ট্রেন এক ঘণ্টা লেট। আমরা লাউঞ্জে বসে কফি খেলাম। ৯:৫১ এর ট্রেন ১০:৫১ তে ছাড়ল। 

২। আমার ছোট ছেলে উঠবে সান হোজে থেকে ৬টার দিকে ওর ওখানে পৌঁছানোর কথা। সান হোজে পৌছানোর ১ ঘণ্টা আগে ট্রেন থেমে গেল। ঘোষণা করল এক নারী কণ্ঠ, মনে হয় ড্রাইভার, ‘সামনে কিছু একটা হয়েছে। ফায়ার ব্রিগেডের গাড়ি দেখা যাচ্ছে। হেলিকপ্টারও আছে, যাই হোক আমি তোমাদের আপডেট দিব'। 

আধা ঘণ্টা পরে আপডেট দিলো, 'আমার কাছে আপডেট আছে। আপডেট হলো, নো আপডেট'।
মহিলা ফান করার চেষ্টা করলেও আমরা তেমন খুশি হতে পারলাম না। 

আর এক ঘণ্টা পরে ট্রেন চলতে শুরু করলো। এক ঘণ্টা পরে নাবিল উঠলো সান হোজে থেকে, ও এতক্ষণ স্টেশনে বসে ছিল। 
 
৩। সারারাত চললাম। সকালে উঠে আবার চারিদিকের দৃশ্যাবলী দেখতে লাগলাম। সকাল ৯ টায় ট্রেন থেমে গেলো। ঘোষণা এলো আমাদের সামনে একটা ট্রেনের নোজল ভেঙ্গে আমাদের পথ জুড়ে দাড়িয়ে আছে। ওটা ঠিক হয়ে চলে গেলা আমরা যেতে পারবো। এই যে থামল তো থামল ট্রেন আর নড়ে না। মাঝে মাঝে ঘোষণা আসে এখনো কোন খবর নাই।  আড়াই ঘন্টা লাগলো এই গিট্টু ছাড়াতে। 

৪। এরপরে ট্রেন থামলেই মনে হয়, আবার হয়তো আড়াই ঘণ্টার বিরতি। মাঝে মাঝে বিভিন্ন ধরনের ঘোষণা আসে। এবার বলল এই স্টেশনে আমাদের ক্রু চেঞ্জ হবে। মনে হয় প্রতি ৮ ঘণ্টা পরে কিছু ক্রু বদল করা হয়। আবার আধা ঘণ্টা লাগলো এখান থেকে ক্রু নিতে। 

৫। রাত নয়টায় এসে পৌঁছাল পোর্টল্যান্ড, ওরেগণ। এখান থেকে ট্রেন আর নড়ে না, সিয়াটল মোটে চার ঘণ্টা দূরে। দশটার দিকে ঘুমিয়ে গেলাম। এর পরে সকাল সাড়ে পাঁচটায় ট্রেন সিয়াটল পৌছাল। আমাদের পৌঁছার কথা ছিল রাত ৮টায়। ট্রেন মোট সাড়ে নয় ঘণ্টা লেট হলো। পরে আমার ছেলে বলল পোর্টল্যান্ডে নাকি ওরা ট্রেন চেক করতে গিয়ে কোন ফল্ট পেয়ে সেটা ঠিক করতে অনেক দেরি হয়েছে। 

তবে যাত্রীরা সবাই আরাম করে বসে ছিল, তাদের যাওয়ার কোন তাড়া নেই। আজ না গিয়ে কাল গেলেও চলবে এমন একটা ভাব। তাদের মাঝে চেঁচামেচি, অসন্তোষ বা রাগ দেখলাম না। মোট প্রায় ৪৩ ঘণ্টার ট্রেন জার্নি শেষ হলো।"
"Beautiful water fall, Seattle. #falls #beautifulnature"
""
"অপূর্ব সুন্দর দৃশ্য, ট্রেনের জানালা থেকে।"
"Dinner in train"
"ট্রেনের জানালা থেকে তোলা।"
"Beautiful mountain in the forest. It still has snow on top. Video was taken from train. #beautifulnature #shasta-trinitynationalfirest"
"হলদে পাখির কিচিরমিচির।"
"কে বলে ন্যাড়া দুইবার বেলতলায় যায় না? ন্যাড়া পরিবার নিয়ে বেলতলায় স্হায়ীভাবে বসবাস করে।

এই তো সেদিন সান হোজে থেকে লস এঞ্জেলেস ৮ ঘণ্টার ট্রেন জার্নি প্রায় ২৪ ঘণ্টায় শেষ করেছি। এবার যাচ্ছি সেই একই ট্রেনে লস এঞ্জেলেস থেকে সিয়াটল মোট ৩৬ ঘণ্টা ট্রেন জার্নি করে বাচ্চা কাচ্চাসহ। ঐকিক নিয়মে অংক করে বের করতে পারবেন আসলে কয় ঘণ্টা লাগবে।

 স্টেশনে এসেই জানতে পারলাম ট্রেন ১ ঘণ্টা লেইট।"
"গাসের কাজ কারবার।"
"আমি দেখেছি সাগরের ঢেউয়ের তীরে এসে ভেঙ্গে যাওয়া।"
""
"Amazing plant growth during summer. My bougainvillea became heavy with lots of branches, leaves and flowers. So, we trimmed it and kept only 4-5 main branches. Now after 50 days it looks really nice with new branches an leaves. Hope it will  start flowering soon. #bougainvillea #beautifulnature"
"চতুর্থ দিনের খানাপিনা।"
"তৃতীয় দিনের খাই দাই।"
"Yammy."
"আরো মজাদার খানাপিনা।"
"কি আছে জীবনে। খাই-দাই মজা করে।"
"নাবিলের কোলে গাস।"
"Beautiful sunset."
"আলসে গাস। Enjoying his life."
"হাঁসগুলোকে দেখলেই মনে হয়, ""একটা যদি পাই, অমনি ধরে গাপুস-গুপুস খাই।"
"লেজের অহংকারে অহংকারী গাস।"
"অনেক দিন পরে মাস খানেক আগে সিনেমা দেখতে গিয়েছিলাম হলে। শেষ কবে  হলে গিয়ে সিনেমা দেখেছি মনে করতে চেষ্টা করলাম, মনে হয় ২০১৮ সালে নান দেখেছিলাম বাসার কাছেই এক হলে গিয়ে। আর দেশে ২০১৬ সালে বসুন্ধরা সিনেপ্লেক্সে গিয়ে দেখেছিলাম আয়নাবাজি। যাইহোক কোভিডের কারণেও যাওয়া যায়নি হলে। ঘরে ইউটিউব, নেটফ্লিক্স বা এইচবিওতে সিনেমা দেখা হলেও হলে গিয়ে বড় স্ক্রিনে সিনেমা দেখার মজাই আলাদা। আমার ছেলে বলল, 'মা, সিনেমা দেখতে যাবা'? 
- যাবো। 
- রাত দশটায় কিন্তু। 
- ঠিক আছে। 
পরদিন সকালে অফিস আছে তাও রাজি হলাম। আমার আসল আব্বা কোথাও বেড়াতে নিয়ে যেতে চাইতেন না। তাই নকল আব্বারা বেড়ানোর কথা বললে না করি না। 

গাড়িতে উঠে জানতে চাইলাম, 'আব্বা, সিনেমার নাম কি'?
- জুরাসিক পার্ক। 
- এইটা তো দেখছি। 
- মা, এখন পর্যন্ত জুরাসিক পার্ক হইছে আটটা। তুমি কোনটা দেখছ?
- তাই না কি? আমি ওই যেটাতে ল্যাবে ডিম থেকে বাচ্চা ফুটায়, আর সেই বাচ্চাগুলো বড়ো হয়ে ছড়িয়ে পড়ে। সারা সিনেমা জুড়ে ওগুলো দাঁত মুখ খিঁচিয়ে মানুষের পিছনে ধাওয়া করে। মানুষও ধাওয়া করে। এভাবে ডাইনোসরদের মুখ ব্যাদান, ধাওয়া-পাল্টা ধাওয়া চলতে চলতে চলতে অবশেষে দুষ্টের  দমন আর শিষ্টের পালনের মতো ডাইনোসরদের খতম করে মানুষ জিতে যায়। 

সিনেমা হলের নাম এএমসি থিয়েটার। নাফি অনলাইনে টিকিট করেছিলো। মোবাইলে একটা মেয়েকে দেখিয়ে চেক ইন করলো। মেয়েটা হল নাম্বার আর সিট নাম্বার দিয়ে দিলো। আগে কতো সুন্দর প্রায় অন্ধকার হলে একজন টর্চের আলো ফেলে আমদেরকে সিট খুঁজে দিত। তাঁকে বলা হতো আশার (Usher)। এখন হলে অতো অন্ধকার নেই, তাই নিজেদের সিট নিজেরাই খুঁজে নেয়া যায়। সিটগুলো সোজা করে আধশোয়া হয়ে সিনেমা দেখার ব্যবস্থা। মানে ঘরে যেমন শুয়ে বসে দেখা যায় তেমন ব্যবস্থা করে রেখেছে, তাও লোকজন তেমন যায় না। সেদিন অবশ্য হল ভর্তি ছিল। আমরা নিজেদের পছন্দমত সিট সোজা করে নিলাম। প্রথম ১৫-২০ মিনিট কান ফাটানো শব্দের সাথে বিরক্তিকর বিজ্ঞাপন সহ্য করতে হলো। 

সিনেমা শুরু হলে নাফির বাবা শিশু হয়ে গিয়ে বলল, 'বাবা, পপকর্ণ খাব'। পপকর্ণের সাথে সিনেমার কী যোগসূত্র কে জানে! কবে, কীভাবে, কে এটা শুরু করেছিলো তাই বা কে জানে! এবার বাবা সিনেমা দেখা বাদ দিয়ে গেলো পপকর্ণ আনতে। কিন্তু বিধি বাম পপকর্ণের দোকান বন্ধ হয়ে গেছে। কি আর করা আমরা মনের দুঃখে বসে বসে সিনেমা দেখতে শুরু করলাম। যা ভেবেছিলাম তাই। সারাক্ষণ পর্দা জুড়ে শুরু হলো তেনাদের লম্ফঝম্ফ, চেঁচামেচি আর মুখ ব্যাদান। আমেরিকায় একটা জিনিস খুব বিরক্ত লাগে সেটা হলো এসি। মনে হয় বাপের জন্মে এসি দেখে নাই, নতুন এসি পেয়ে এমন ঠাণ্ডা করবে যে শীত লেগে যাবে। ভাগ্যিস বাসা থেকে একখানা শাল নিয়ে এসেছিলাম। সেখানাকেই ভালমতো গায়ে জড়িয়ে নিয়ে হালকা এক চিমটি ঘুম দিয়ে নিলাম। 

ঘুমের মধ্যে দারুণ একখানা স্বপ্ন দেখলাম। ঘুম থেকে উঠে মন দিয়ে সিনেমা দেখলাম। নতুন কিছু পেলাম না। 

স্বপ্নে দেখলাম ডাইনোসরের ভূত আমাদের সাথে বসে সিনেমা দেখছে। সে বলছে, 'আমরা যখন পৃথিবীতে ছিলাম, তখন যদি তোমরাও থাকতা তাহলেই না খেলা জমত! এখন আমরা নাই, তোমরা কল্পনা কইরা আমাদের ডামি বানাইয়া খালি মাঠে শুধু ছক্কা হাঁকাইতেছ। তখন তোমরা পৃথিবীতে থাকলে বুঝতা কতো তুলায় কতো সূতা।' 

আমি ভূতের কথা শুনে চমকে গেলাম একটু ভয়ও পেলাম। ঘুম ভেঙে ভাবলাম ভূতটা কতো ধানে কতো চাল বা কতো গমে কতো আটা বা কতো দুধে কতো মাঠা না বলে কতো তুলায় কতো সূতা বলল কেন? তেনারা কি তখন কাপড় পরতেন? কি জানি, গুগলকে জিজ্ঞেস করতে হবে।  

ছি:নেমা"
"City night."
"রাজহাঁসের ডাকাডাকি।"
"Gus in the sink."
"বাগান বিলাসের বাহার।"
"I miss Gus."
"Beautiful sea beach."
"কাঠবেড়ালি পেয়ারা খুজছে।"
"গাসের সাথে আমার সম্পর্ক আদায়-কাঁচকলায় বা সাপে নেউলে বলা যাবে না। বরং কিছুটা অম্লমধুর। একটু টম এন্ড জেরি টাইপ। আমি তাকে কোলে নিতে চাই, সে খুব আপত্তি করে, মাঝে মাঝে খামচি দিতে চায়। আবার আমি ঘুমিয়ে থাকেলে এসে আমার মুখ শুকবে। আমার বিছানায় ঘুমাবে, আর সারারাত হাঁটাহাঁটি করে ঘুমের ডিস্টার্ব করবে। রান্না করার সময় গিয়ে দেখতে হবে আমি কী করি। একদিন আমি কার্পেটে বসে কাপড় কাটছি, সে খাটের তলায় বসে হাত দিয়ে আমার জামা ধরে টানছে। এইটুকুই তার খাতিরের নমুনা। 

এই যে সারাদিন দরজা খামচায় তাও কিছু বলি না। কেন বলি না? তাকে অনেক পছন্দ করি তাই।"
"Beautiful flowers. #beautifulnature #flowers"
""
""
"কোন এক শ্রাবণের রাতে

আজ কয়েক দিন ধরে অঝোর ধারায় বৃষ্টি হচ্ছে। সারাদিনে দুই একবার একটুক্ষণের জন্য থামে আবার চলতে থাকে। তুলির শরীর-মন কিছুই ভাল না। সকাল থেকে শরীরটা ম্যাজম্যাজ করছে। রান্নাঘরে গিয়ে কোনরকমে একটা ডিম ভাজি করেছে, কাজের মেয়েটা কয়েকটা রুটি তৈরি করেছে। তুলির স্বামী জামিল নাস্তা খেয়ে অফিস যাওয়ার জন্য রেডি হচ্ছে ঠিক তখনই তুলির প্রসব বেদনা শুরু হলো। যদিও প্রসবের দিন আসতে এখনো এক সপ্তাহ বাকি। জামিল দ্রুত তুলিকে একটা রেইন কোট পরিয়ে মোটর সাইকেলে করে ক্লিনিকে নিয়ে গেলো। বৃষ্টি ঝরছে বিরামহীনভাবে, ছোট শহরের রাস্তাঘাট অর্ধনিমজ্জিত। দুজনে কোনো মতে আধা ভেজা হয়ে হাসপাতালে পৌঁছালো। তুলিকে ভর্তি করে সাথে আনা ব্যাগ থেকে শুকনা কাপড় বের করে কাপড় পাল্টে দিলো জামিল। এবার সে ফোন করল তার শাশুড়ি আর মাকে হাসপাতালে আসার জন্য। 

সারাদিন কেটে গেলো, ব্যথায় তুলি অস্থির কিন্তু বাচ্চা হওয়ার কোন লক্ষণ দেখা যাচ্ছে না । ডাক্তাররা কয়েকবার সিজার করার পরামর্শ দিলো। 
তুলির মা বলল, 'আজকাল যতসব ঢং শুরু হয়েছে, কিছু হলেই সিজার করো, সিজার করো। আমাদের তো এতোগুলো বাচ্চা হলো , সিজার টিজার লাগে নাই তো বাপু'। 
- ঠিকই বলছেন বেয়াইন।
 
এই দুই মা অন্য কোন বিষয়ে যদিও একমত হতে পারে না, কিন্তু আজ তারা দুজনেই সিজারের বিপক্ষে ভোট দিলো। আরো সময় পার হয়, রোগিণী ক্রমশ শক্তি হারিয়ে নিস্তেজ হতে থাকে। জামিল মায়ের বিরুদ্ধে গিয়ে কোন সিদ্ধান্ত নিতে পারে না। ডাক্তার নার্সরা সবাই বিরক্ত।  

রাত দশটার সময় ডাক্তার কেবিনে এসে জামিলকে বলল, 'রোগীর অবস্থা খারাপ। সব পানি বের হয়ে গেছে, এই বাচ্চা সিজার ছাড়া হবে না। আপনারা সিজার করতে না দিলে রোগী এবং বাচ্চা দুজনেই মারা যাবে। আপনাদের রোগী নিয়ে আমাদের ক্লিনিকে থেকে চলে যান'।
 
এই কথায় কাজ হলো, সবাই সিজার করাতে রাজি হলো। জামিল কাগজপত্রে সই করে দিলো। সব আয়োজন করতে আর ঘন্টাখানেক লেগে গেলো। অপারেশন শুরুর আগে ডাক্তার  জামিলের হাতে একটা প্রেসক্রিপশন দিয়ে বলল আমাদের ক্লিনিকের ফার্মেসিতে এই ঔষধটা নাই। এটা নিয়ে আসেন অপারেশনের পরে রোগীকে ইনজেকশনটা দিতে হবে।  

জামিল তার মোটরসাইকেল নিয়ে ইনজেকশন আনতে বেড়িয়ে পড়ল।  ছোট শহরে রাত এগারোটা অনেক রাত। চারিদিক সুনসান, লাগাতার বৃষ্টি হচ্ছে। রাস্তাঘাট মোটামুটি খালে পরিণত হয়েছে। জামিল কয়েকটা ফার্মেসিতে চেষ্টা করলো, কেউ সাড়া দেয় না। একজন ইনজেকশনের নাম শুনে বলে দিলো, 'ওটা নাই'। অবশেষে এক দোকানদার ঝাপ একটু খুলে ওর প্রেসক্রিপশনটা নিয়ে ওই ফাঁকা দিয়েই ইনজেকশনটা দিয়ে দিলো। জামিল খুশি হয়ে দোকানদারকে ধন্যবাদ দিয়ে ক্লিনিকের দিকে রওয়ানা হলো। 

এদিকে অপারেশন শেষে তুলির জ্ঞান একটু একটু ফিরছে। নার্স ছেলেকে দেখিয়ে বলল, 'আপা দেখেন আপনার একটা ছেলে হয়েছে। খুব সুন্দর, ঠিক আপনার মতো'। তুলি এই কথার উত্তর দিতে পারল না, সে আবার তলিয়ে গেল ঘুমের রাজ্যে। 

কিছুক্ষণ পরে তুলির জ্ঞান যখন ভালভাবে ফিরল, তখন তুলি দেখে ওর আশেপাশে সবাই আছে কিন্তু জামিল নাই। ওর আত্মীয়দের মুখ ভার। তুলির মনে পড়ল যে নার্স বলেছিল ওর ছেলে হয়েছে। তবে কি ছেলে হওয়াতে ওরা খুশি হয়নি? জামিলের সাথে বাচ্চার নাম নিয়ে ওর আলোচনার কথা মনে পড়ল। প্রতিবার আলট্রাসনো করার পরে ডাক্তার জানতে চায় বাচ্চা ছেলে হবে না মেয়ে হবে জানতে চান? তারা বলে, 'না, আমরা জানতে চাই না। আমরা শেষ মুহূর্ত পর্যন্ত অপেক্ষা করব'। 

জামিলই বলেছিল, 'যেহেতু বাচ্চা শ্রাবণ মাসে হবে, মেয়ে হলে নাম রাখব শ্রাবণী'। 
- আর ছেলে হলে শ্রাবণ? 
- না শাওন। আমার কাছে শ্রাবণের চেয়ে শাওন বেশি ভালো লাগছে। 
- তুমি না বললে জন্ম মাসের নামের সাথে মিলিয়ে বাচ্চার নাম রাখবে? আমি ছেলের নাম শ্রাবণ রাখার পক্ষে। ঠিক আছে বাচ্চা ছেলে হলে আমরা টস করবো। কিন্তু বাচ্চা হতে গিয়ে আমি যদি মারা যাই, তাহলে বাচ্চার নাম শ্রাবণ রাখবে। আর আমি বেঁচে থাকলে দুজনে মিলে টস করবো। 
এই কথা বলে তুলি ওর পার্স থেকে একটা এক টাকার কয়েন বের করে আবার রেখে দিয়ে বলল, 'এই কয়েনটা রেখে দিলাম আমার পার্সের পকেটে, ছেলে হলে টস করবো। টসে শাপলা পড়লে তুমি জিতবে এবং ছেলের নাম শাওন রাখব'। 
জামিল হাসতে হাসতে বলল, 'ঠিক আছে। ছেলের মা হলে তুমি কী আর আমাকে পাত্তা দেবে? সারাদিন ছেলে নিয়ে ব্যস্ত থাকবে, আমি হয়ে যাবো তোমার ছেলের কী লাগবে না লাগবে সে সবের যোগানদার'।
- ছেলের মায়ের একটু ভাব তো থাকবেই। তবে নিজের ছেলেকে হিংসা করা তোমার ঠিক না। 

বাস্তবে ফিরে এসে তুলি বলল, 'মা, জামিল কই'? 
সবাই এই মুহূর্তটার ভয় পাচ্ছিলো। তুলির মা ওর হাত শক্ত করে ধরে বললো, 'কাল রাতে তোর জন্য ইনজেকশন কিনতে গিয়ে ছিনতাইকারীর কবলে পড়েছে জামিল। ওরা ওর মোটর সাইকেল, মোবাইল, মানিব্যাগ সব নিয়ে গেছে। কিন্তু তোর জন্য কেনা ইনজেকশনের পলিথিনটা ওর হাতে ধরা ছিল'।
- ও ভালো আছে? ও এখানে আসেনি কেন? 
- না রে মা। জামিলকে ওরা মেরে  রাস্তায় ফেলে গেছে। জামিল আর বেঁচে নাই।  

কথাটা তুলির কান থেকে সোজা ওর হৃদপিণ্ডে গিয়ে ওটাকে জোরে চেপে ধরল। তুলির একদিন ধরে না খাওয়া, প্রসব বেদনায় ক্লান্ত, বিধ্বস্ত শরীর আর এই ধাক্কাটা নিতে পারলো না। প্রথমে সবাই ভেবেছিল তুলি জ্ঞান হারিয়েছে। একটু পরে ওর মায়ের হাতে ধরা হাত ক্রমশ নিস্তেজ হয়ে যাচ্ছে দেখে ওর মা তাড়াতাড়ি ডাক্তার আর নার্সদের ডাকতে বলল। শুরু হয়ে গেলো ছোটাছুটি। কিন্তু না ম্যাসিভ হার্ট অ্যাটাকে তুলি মারা  গেলো। 

নবজাতক শিশুটির নামকরণের বিষয়টা অমীমাংসিত রেখেই এই নিষ্ঠুর পৃথিবীতে তাকে একা ফেলে রেখে তার বাবা-মা পাড়ি জমালো অন্য এক ভুবনে।"
"গরিবের পদ্মা সেতু ভ্রমণ 
সময়ঃ রাত ১০ টা 
তারিখঃ জুলাই ১০, ২০২২
পদ্মা সেতু নিয়ে ফেইসবুকে স্ট্যাটাস দেয়নি এমন মানুষ খুঁজে পাওয়া ভার। কিছু আছেন, ওই যারা আমার মতো বিদেশে থাকেন তারা দেননি শুধু। এখন দেখি সবাই পদ্মা সেতু ভ্রমণ করে এসে কিছু ফটো ফেইসবুকে আপলোড করছেন। দেখে হিংসায় মরে যাই, মনে হয় এক দৌড়ে গিয়ে পদ্মা সেতুতে দাঁড়িয়ে কয়েকটা ফটো তুলে আসি। এবার সবাই বলবে, 'তোমারে কতো কইলাম থাকো থাকো তোমারে সচিব বানাইয়া দিমু আনে, তা তো থাকলা না। আমেরিকার স্বপ্ন তোমারে হাতছানি দিয়ে ডাক দিলো আয় আয় আয়। আর তুমি পাড়ি জমাইলা আমেরিকায়'। 

যাকগে স্বপ্ন নিয়েই মানুষ বাঁচে, আমিও স্বপ্ন দেখি দেশে গিয়ে এটা, ওটা, সেটা অনেক কিছু করবো। এর মধ্যে আমার ছেলে আমাকে একটা খবরের লিঙ্ক পাঠালো। যাতে বলা হয়েছে সিক্সথ ষ্ট্রীটের উপরে নয়া এক ব্রিজের উদ্বোধনী অনুষ্ঠান হবে শুক্র-শনি দুইদিন ধরে। আর রবিবার জনসাধারণের চলাচলের জন্য এটি উন্মুক্ত করে দেয়া হবে। 

লস এঞ্জেলেস শহরের বুক চিরে উত্তর থেকে দক্ষিণে এক নদী বয়ে গেছে নদীর নাম লস এঞ্জেলেস রিভার বা সংক্ষেপে এলএ রিভার। নদীর পশ্চিম তীরে আলো ঝলমলে সুদৃশ্য ডাউনটাউন লস এঞ্জেলেস আর পুর্বদিকের এক ছোট শহরে আমরা থাকি। এলএ রিভারের পূর্বদিকে আর একটি নদী, তার নাম রিও হোন্ডো রিভার। এই নদীর পরে আমাদের বাসা এর পরে আর একটা নদী তার নাম সান গ্যাব্রিয়েল রিভার। এই যে এতো এতো নদী, এদের প্রত্যেকের উপরে আছে অজস্র ব্রিজ। এলএ রিভারের উপর দিয়ে তো ৮-১০ লেনের ফ্রিওয়ে চলে গেছে। নদীগুলোর গালভরা নাম আছে, অনেক ব্রিজ আছে, কিন্তু আসল জিনিস মানে ছলাৎ ছলাৎ শব্দ করে নদীর দুই কুল ছাপিয়ে বয়ে চলা জলই নেই। বুক ভরা তো দূরের কথা, হাঁটু বা গোড়ালি জলও নেই। যেহেতু জল নেই জলযানও নেই। আগেও একবার লিখেছিলাম এদের মধ্যে  এলএ রিভারের  দুই পাড় এবং তলা সব সিমেন্ট করা। দেখে মনে হবে বিশাল এক ড্রেন। এই নদী বক্ষে হলিউডের অনেক সিনেমার শুটিং হয়েছে, গাড়ি নিয়ে ধাওয়া-পাল্টা ধাওয়ার দৃশ্য।    

যে ব্রিজটার কথা বলছি সেটা ১৯৩২ সালে তৈরি করা হয়েছিলো। পরে কিছু ফাটল দেখা দেয় এবং এটা দুর্বল হয়ে পড়ে তাই ২০১৬ সালে আগেরটা ভেঙে নতুনটা তৈরির কাজ শুরু হয়। কোভিডের কারণে দেরি হয়েছে এবং খরচও বেড়ে গেছে। মোট ৫৮৮ মিলিয়ন ডলার ব্যয়ে নির্মিত ১৫০ ফুট চওড়া আর ৩৫০০ ফুট লম্বা এ ব্রিজে আছে গাড়ির জন্য ৪ লেন (২ লেন আপ, ২ লেন ডাউন) দুইদিকে আছে বাইসাইকেল লেন, আর উভয়দিকে পায়ে হাঁটার পথ।   

রবিবারে আমরা অন্য একটা ব্রিজ দিয়ে নদী পার হয়ে নতুন ব্রিজের পশিম পাড় থেকে ব্রিজে উঠলাম। খুব ভিড়, গাড়ি আগাচ্ছে অতি ধীরে। কিন্তু গাড়ির হর্ন বা চিল্লাচিল্লি নেই। ব্রিজে উঠে নাফি গাড়ির ছাদ আর জানালা খুলে দিলো। কয়েকটা গাড়িতে দেখলাম বাচ্চা মেয়েরা গাড়ির সিটে দাঁড়িয়ে খোলা ছাদের উপরে মাথা বের করে সব দেখছে। একটা ছেলে স্কেটবোর্ড হাতে নিয়ে আমাদের গাড়ির জানালায় এসে নাফিকে কি যেন বলল। নাফি বলল, 'না'। আমি জানতে চাইলাম, 'ছেলেটা কি বলল'? 
- আমার গাড়ির উপর দিতে স্কেট করে যেতে চায়। 
- ওরে বাবা, মামা বাড়ির আবদার। তুই ওর মামা লাগিস না কি? 

সাইকেল লেন আর হাঁটা পথের মাঝের  ছোট দেয়ালে বসে লোকজন গঞ্জিকা সেবন আর করণসুধা পান করছে। আমরা প্রথমে নামব না ভাবছিলাম। পরে দেখি উভয়পাশেই লোকে এক লেনে গাড়ি পার্ক করে লেন বন্ধ করে রেখেছে। বুঝলাম আজকের জন্য এটা বৈধ। পুলিশ আশেপাশেই আছে, কিন্তু বাড়াবাড়ি না করলে কিছু বলবে না।  আমরাও গাড়ি থামিয়ে মিনিট দশেক হাঁটাহাঁটি করলাম এবং ফটো তুললাম। নিচে তাকিয়ে দেখি কি আশ্চর্য হালকা একটু পানি আছে নদীতে। কিন্তু কতটুকু (১ ইঞ্চি না দুই ইঞ্চি) সেটা অন্ধকারে ঠিক ঠাহর  করতে পারলাম না।"
"ডায়েট চ্যালেঞ্জের ফলাফল ৯ 
সাতদিনে চার পাউন্ড ( ১.৮ কেজি) ওজন কমেছে। 

সপ্তম দিনের আহার
সকালের নাস্তাঃ একটা ডিম সিদ্ধ, গ্রিন টি, একটা খেজুর 
সকালের হালকা নাস্তাঃ শসা   
দুপুরের খাবারঃ ফিস টেকো (মেক্সিকান খাওয়া, রুটির উপরে মাছ ভাজা আর নানা রকমের সস দেয়া)। পরিবারের সাথে বাইরে খেতে গিয়ে এক বেলায় সারাদিনের খাওয়ার কোটা শেষ। তিনটা টেকোতে ৯০০ ক্যালোরি।) 
রাতের খাবারঃ দোসা, চাটনি, খাসির মাংস। 

চিটিং ইন ইটিং হয়েছে কি না? 
হয়েছে, তবে ব্যাপক না। একদিন এক মুঠি মুড়ি খেয়েছিলাম। আর শেষ দিনে সাগরের পাড়ে ঘুরেফিরে সবাই আইসক্রিম খাচ্ছিল, ওখান থেকে তিন কামড় আইসক্রিম খেয়েছিলাম। 
সবাইকে ধন্যবাদ।"
"ডায়েট চ্যালেঞ্জের ফলাফল ৮  
সাতদিনে চার পাউন্ড ( ১.৮ কেজি) ওজন কমেছে। 

ষষ্ঠ দিনের আহার

সকালের নাস্তাঃ গোরুর মাংসের কাবাব (এয়ার ফ্রাইড), ডাল দিয়ে লাউ রান্না করা, তিনটা বাদাম, লেবু কফি। 
সকালের হালকা নাস্তাঃ মুড়ি, বাদাম  
দুপুরের খাবারঃ মাছ (এয়ার ফ্রাইড), সালাদ, সব্জি (সাত দিনের মধ্যে সবচেয়ে ভালো মিল ছিল এটা, মনে হয় মাছের জন্য)। 
রাতের খাবারঃ সব্জি, গোরুর মাংস (তেলে ভাজা)।"
"ডায়েট চ্যালেঞ্জের ফলাফল ৭ 
সাতদিনে চার পাউন্ড ( ১.৮ কেজি) ওজন কমেছে। 

ডায়েট চার্টে সকাল বিকাল স্নাকস-এর জায়গায় যা আছে, ওগুলো বাংলাদেশে পাওয়া যাবে না। তাই মিষ্টি না এমন ফল যেমন জাম, জামরুল, জলপাই, বরই ইত্যাদি খাওয়া যেতে পারে। 

পঞ্চম দিনের আহার
সকালের নাস্তাঃ সিদ্ধ ডিম, সালাদ, গ্রিন টি
দুপুরের খাবারঃ সালাদ, বরবটি সিদ্ধ (লবণ ও গোলমরিচের গুড়া দিয়ে), এয়ার ফ্রাইড চিকেন, তেঁতুলের পানি। 
রাতের খাবারঃ এয়ার ফ্রাইড ওনথন, শশা, ক্যাকটাস ফল, লো ফ্যাট কটেজ চিজ।"
"At the beach, Pacific Ocean, Los Angeles, California, #beach #pacificocean #pacific"
"Photo from 1999, Newcastle, Australia."
"ডায়েট চ্যালেঞ্জের ফলাফল ৬ 
সাতদিনে চার পাউন্ড ( ১.৮ কেজি) ওজন কমেছে। 
চতুর্থ দিনের আহার

সকালের নাস্তাঃ সিদ্ধ ডিম, ঢেঁড়স ভাজি
সকালের হালকা নাস্তাঃ শসা 
দুপুরের খাবারঃ সালাদ, পিঁয়াজের কলি ভাজা, মাছ ভাজা, সজনে পাতার রস।  
রাতের খাবারঃ ভেজটেবল কর্ন সুপ, এয়ার ফ্রাইড চিকেন, ছোলা।"
"ডায়েট চ্যালেঞ্জের ফলাফল ৫   
সাতদিনে চার পাউন্ড ( ১.৮ কেজি) ওজন কমেছে। 
তৃতীয় দিনের আহার
সকালের নাস্তাঃ সিদ্ধ ডিম দুইখানা (লবণ, গোলমরিচের গুড়া দিয়ে), কাল কফি। 
দুপুরের খাবারঃ মুরগির মাংস (রান্না করা মাংস থেকে ঝোল ছাড়া তুলে নেয়া), টমেটো, বাঁধাকপি ভাজি (কম তেলে রান্না করা)। 
বিকালের নাস্তাঃ একটা কলা (মিষ্টি ফল খাওয়া যাবে না, ভাতের বদলে খেয়েছি)।
রাতের খাবারঃ ডাল দিয়ে রান্না করা লাউ, মাছ, সালাদ"
""
"ডায়েট চ্যালেঞ্জের ফলাফল ৪  
সাতদিনে চার পাউন্ড ( ১.৮ কেজি) ওজন কমেছে। 

আমি যে ডায়েট প্লানটা ফলো করেছি, তার সবচেয়ে ভালো গুণ হচ্ছে শাক-সব্জি খাওয়া যাবে সারাদিনে যত খুশি তত-শর্ত একটাই ওগুলোতে কার্বোহাইড্রেটের পরিমাণ কম থাকতে হবে। আলু, মিষ্টি আলু, মিষ্টি কুমড়া এসব খাওয়া যাবে না। এই তালিকার বাইরে বাংলাদেশে পাওয়া যায় এমন অনেক শাক সব্জি আছে যেগুলো খাওয়া যাবে যেমনঃ পটল, কাঁকরোল, করলা, ঝিঙ্গা, ধুন্দুল, চিচিংগা, লাউ, শিম, বরবটি, বিভিন্ন ধরনের শাক। তবে একদিন একজন ডাক্তার আমাকে সাবধান করে বলেছিলেন, 'মনে রাখবেন হাতি কিন্তু ভেজটেরিয়ান'। কিন্তু কথা হচ্ছে যে হাতি রোজ আট মন ঘাস-লতা-পাতা খায় এবং দিনের ১২ ঘণ্টা খেয়ে কাটায়। মানুষের অতো শাক-পাতা চিবানোর সময় বা  ধৈর্য নেই। 

দ্বিতীয় দিনের আহার
সকালের নাস্তাঃ  একটা ডিম পোচ (তেলে, এটা পানি পোচ হলে ভালো হয়। আমি মাইক্রো ওয়েভ ওভেনে দিয়েছিলাম ২৫-৩০ সেকেন্ড পরে ফটাস শব্দ হয়েছে। ততক্ষণে ডিম প্রায় পোচ হয়ে গিয়েছে, সেটাকেই একটু তেল দিয়ে ফ্রাই প্যানে পোচ করে নিয়েছি।) একটা রুটি-সারাদিনে এক কাপ ভাত খাওয়া যাবে তাই ভাতের বদলে খেলাম, লেবু কফি (এক কাপ কফিতে অর্ধেক লেবু)।

দুপুরের খাবারঃ সালাদ (শসা, গাজর, টমেটো, লেটুস-মেয়নেজ, সালাদ ড্রেসিং, লবণ, কয়েকটা বাদাম দিয়ে মাখিয়ে নিয়েছি, উপরে একটু চিজ দিয়েছি। সাধারণত সালাদে কিছু না মিশিয়ে খাই, আজ যেহেতু এটাই মেইন খাদ্য তাই একটু ভেজাল দিয়েছি।),  রূপচাঁদা মাছের লেঞ্জা-তেলে ভাজা (ভালো না), আঙ্গুরের জুস (তিনি কতগুলো টক আঙ্গুর কিনে এনেছেন, না খেতে খেতে প্রায় ফেলে দেয়ার মতো অবস্থা। কি আর করা ব্লেন্ডারে ফেলে দিলাম ঘুটা, চুপিচুপি বলি একটু চিনি দিয়েছিলাম। নাহলে ও খাওয়া যেত না।)
            
বিকালের নাস্তাঃ নিজের টবে নিজের হাতে জন্মানো চারখানা ফ্রেশ স্ট্রবেরি (যদিও তালিকায় এর নাম নেই)।

রাতের খাবারঃ চটপটি (সারাদিনে ভাত, বা ডাল জাতীয় খাবার ১ কাপ এলাউড। সকালের রুটি আর রাতের চটপটি মিলিয়ে ১ কাপের বেশি হয়ে গেছে। তবে প্রোটিনের কথা চিন্তা করলে ঠিক আছে।)   

চলবে"
"Gus in action. His tail looks like a snake. #catlover #gus"
"ময়ূর নাচে পেখম তুলে।

বঙ্গবন্ধু সাফারি পার্ক, ২০১৯।"
"ডায়েট চ্যালেঞ্জের ফলাফল ২ 
একুশ দিনের যে ডায়েট প্লানটা আমি ফলো করেছি তার প্রথমেই আছে প্রোটিন। এতে বলা আছে গোরু, মুরগি, টারকি (চর্বি এবং চামড়া বাদ দিয়ে) আর যে কোন মাছ খাওয়া যাবে তিন বেলাই। তবে প্রতি বেলায় ৮ আউন্স করে, ৮ আউন্সে ১ কাপ। আরো সহজভাবে বললে আপনার হাতের আঙ্গুলগুলো বাদে তালুর সমান হলো ৬ আউন্স। ওখানে বলা আছে ডিম দিনে সর্বোচ্চ চারটা খাওয়া যাবে। এইখানে বিষয়টা একটু ভুল বোঝার সম্ভাবনা আছে। আমি মনে করি যদি আপনি মাছ মাংস না খেয়ে শুধু ডিম দিয়ে প্রোটিনের চাহিদা পূরণ করতে চান তাহলে দিনে সর্বোচ্চ চারটা ডিম খাওয়া যাবে। না হলে একবেলা সর্বোচ্চ দুইটা ডিম এবং অন্য বেলাগুলোতে মাছ বা মাংস খেতে পারবেন।    
 
প্রথমদিনের নাস্তার রেসিপি
একটা ক্যাপসিকাম, দুইটা ছোট মাশরুম, পেয়াজ, কাঁচামরিচ কুচি করে নিতে হবে। এর সাথে একটা ডিন, লবণ আর গোল মরিচের গুঁড়া দিয়ে মাইক্রোওয়েভ ওভেনে বেক করে নিতে হবে তিন মিনিট। আমি অল্প একটু চিজ দিয়েছি। এটা ফ্রাই প্যানে করা যাবে, কিন্তু অনেক তেল লাগে বলে মাইক্রোওয়েভে করা বেশি স্বাস্থ্যসম্মত। 

নোটঃ ক্যাপসিকাম না পাওয়া গেলে অন্য যে কোন সবজি বা শাক দিলে চলবে। যেমন পালং শাক, পুই শাক, টমেটো, ঢেঁড়স, শিম। যে সব সবজিতে শর্করা বেশি সেগুলো বাদ দিতে হবে যেমন আলু, মিষ্টি আলু, মিষ্টি কুমড়া ইত্যাদি।

এর সাথে আমি এক কাপ অর্ধেক ননি তোলা দুধ খেয়েছি সিয়া সিড দিয়ে। তালিকায় ফ্যাট ফ্রী দুধে পাতা দই আর অ্যামন্ড মিল্কের কথা বলা আছে। ওগুলোর স্বাদ জল বরাবর, তাই আমি ওগুলোর বদলে জলপান করি। বাই দি বুক চলা মুস্কিল, আমিও চলি না। তবে চিনির ব্যাপারে নো কম্প্রোমাইজ। 
  
ডায়েট চ্যালেঞ্জের ফলাফল ৩ 
আমি যে মিল প্লানটা ফলও করেছি ওতে দেয়া আছে সারাদিনে এক কা প ফল খওয়া যাবে। কিন্তু ফলগুলোর নাম শুনলে আর ক্ষতে ইচ্ছা হবে না। ব্লুবের‍ি, ব্লাকবেরি, রাস্পবেরি আর দুই ধরনের লেবু। তার মানে হচ্ছে কোন মিষ্টি ফল খওয়া যাবে না। কিন্তু বাংলাদেশে অনেক ফল আছে যেগুলো তেমন মিষ্টি না, সেগুলো খাওয়া যেতে পারে। যেমনঃ জামরুল, জাম, পানিফল, আমলকি, পেয়ারা, আমড়া, কাউ ফল, ডেউয়া, চালতা, জাম্বুরা, বিলিতি গাব, বেতফল আর বিভিন্ন ধরনের লেবু (আম, কাঁঠাল, লিচু, তরমুজ বাদ)। 

প্রথম দিনের দুপুর, বিকাল ও রাতের খাওয়া 
দুপুরে কিছু মাছ আর সবজি অল্প হলুদ, মরিচের গুঁড়া, লবণ দিয়ে মাখিয়ে অ্যালুমিনিয়াম ফ্যেলে সামান্য তেল মেখে ব্যাক করে নিয়েছি ২০ মিনিট। সাথে সালাদ আর লেবু পানি। সালদে কিছু মিশাইনি, লবণও না।

বিকালে কিছু আঙ্গুর খেয়েছি, লিস্টের বাইরের জিনিস (???)। 

রাতে ভাজি, সালাদ, খাসির মাংস (রান্না করা, ঝোল বাদে নিয়েছি) আর ছোলা (দিনে এক কাপ ভাত বা ডাল জাতীয় খাবার খাওয়া যেতে পারে)।    

চলবে"
"ডায়েট চ্যালেঞ্জের ফলাফল ২ 
একুশ দিনের যে ডায়েট প্লানটা আমি ফলো করেছি তার প্রথমেই আছে প্রোটিন। এতে বলা আছে গোরু, মুরগি, টারকি (চর্বি এবং চামড়া বাদ দিয়ে) আর যে কোন মাছ খাওয়া যাবে তিন বেলাই। তবে প্রতি বেলায় ৮ আউন্স করে, ৮ আউন্সে ১ কাপ। আরো সহজভাবে বললে আপনার হাতের আঙ্গুলগুলো বাদে তালুর সমান হলো ৬ আউন্স। ওখানে বলা আছে ডিম দিনে সর্বোচ্চ চারটা খাওয়া যাবে। এইখানে বিষয়টা একটু ভুল বোঝার সম্ভাবনা আছে। আমি মনে করি যদি আপনি মাছ মাংস না খেয়ে শুধু ডিম দিয়ে প্রোটিনের চাহিদা পূরণ করতে চান তাহলে দিনে সর্বোচ্চ চারটা ডিম খাওয়া যাবে। না হলে একবেলা সর্বোচ্চ দুইটা ডিম এবং অন্য বেলাগুলোতে মাছ বা মাংস খেতে পারবেন।    
 
প্রথমদিনের নাস্তার রেসিপি
একটা ক্যাপসিকাম, দুইটা ছোট মাশরুম, পেয়াজ, কাঁচামরিচ কুচি করে নিতে হবে। এর সাথে একটা ডিন, লবণ আর গোল মরিচের গুঁড়া দিয়ে মাইক্রোওয়েভ ওভেনে বেক করে নিতে হবে তিন মিনিট। আমি অল্প একটু চিজ দিয়েছি। এটা ফ্রাই প্যানে করা যাবে, কিন্তু অনেক তেল লাগে বলে মাইক্রোওয়েভে করা বেশি স্বাস্থ্যসম্মত। 

নোটঃ ক্যাপসিকাম না পাওয়া গেলে অন্য যে কোন সবজি বা শাক দিলে চলবে। যেমন পালং শাক, পুই শাক, টমেটো, ঢেঁড়স, শিম। যে সব সবজিতে শর্করা বেশি সেগুলো বাদ দিতে হবে যেমন আলু, মিষ্টি আলু, মিষ্টি কুমড়া ইত্যাদি।

এর সাথে আমি এক কাপ অর্ধেক ননি তোলা দুধ খেয়েছি সিয়া সিড দিয়ে। তালিকায় ফ্যাট ফ্রী দুধে পাতা দই আর অ্যামন্ড মিল্কের কথা বলা আছে। ওগুলোর স্বাদ জল বরাবর, তাই আমি ওগুলোর বদলে জলপান করি। বাই দি বুক চলা মুস্কিল, আমিও চলি না। তবে চিনির ব্যাপারে নো কম্প্রোমাইজ।"
"""There is no strategy. I have no strategy. A zero strategy."" President Trump"
"ডায়েট চ্যালেঞ্জের ফলাফল। 
সাতদিনে চার পাউন্ড ( ১.৮ কেজি) ওজন কমেছে। 
কিভাবে? বলছি দাঁড়ান, আগে খুশির ঠেলায় কিছু গল্প বলে নেই । 

আমার ছোটছেলে একদিন আমাকে জিজ্ঞেস করলো, 'মা তোমরা ছোটকালে কি স্নাকস খেতে'? আমরা তখন স্নাকস বা নাস্তা শব্দের সাথে পরিচিত ছিলাম না। 

আমি স্মৃতির পাতা হাতরাতে শুরু করলাম এবং অবাক হয়ে লক্ষ্য করলাম আমরা যা খেতাম তার সবই চাল বা চালজাত। এটা হওয়াই স্বাভাবিক। কৃষিপ্রধান বাংলাদেশের শস্যভাণ্ডার খ্যাত বরিশাল অঞ্চলের প্রসঙ্গে আরো বলা হয় ধান, নদী খাল এই তিনে বরিশাল। সেই দেশের মানুষ আমরা তিনবেলা ভাতের বাইরে 'মা খিদা লাগছে' বললে মা কয়টা, মুড়ি, চিড়া, খই বা মোয়া খেতে দিত। এছাড়া পিঠা, পুলি, ফিরনি পায়েস সব চাল থেকে তৈরি। এই কারণেই ভাত আমার পছন্দের খাবার। একদিন আমেরিকায় ডাক্তারের কাছে গেছি একজন মেক্সিকান ডাক্তার বললেন, 'তুমি বাংলাদেশের মানুষ, তোমাকে তো আর ভাত খেতে নিষেধ করতে পারি না তবে কম খাবে'। 

আবার ভয় দেখিয়ে বলে আমি নাকি প্রি ডায়াবেটিক। আমি ভয় পাই না। কারণ আমার শাশুড়িকে ডাক্তার পঁচিশ বছর আগে বলেছিল প্রি ডায়াবেটিক, উনি এখনো ওই প্রিতেই আছেন। 
 
পরে ডাক্তার বদলে একজন চীনা বংশোদ্ভূত ডাক্তার পেলাম। তিনি আর এক কাঠি উপরে। আমাকে বললেন, 'ওজন কমাতে হবে'। আমি জানতে চাইলাম আমার ওজন কতো হলে ভালো হয়। যা বলল তাতে আমি মাত্র চার পাউন্ড ওভার ওয়েট। আমি মনে মনে ভাবি, 'সমেস্যা নাই। ওয়েট এন্ড সি, আমি চার দিনে চার পাউন্ড কমাচ্ছি'। 
জী না, উহা অত সহজ নহে। একদিন একটু শসা খেয়ে ভাত কম খেয়ে থাকলাম, তো পরের দিন কারো জন্মদিনে কেক খেলাম। এভাবেই চলছিল। শেষে ডাক্তার বলে, 'ভাত, রুটি, পাস্তা, নুডলস কিচ্ছু খাওয়া যাবে না। ভাত খেলে দিনে ৭৫ গ্রাম ভাত'। 

ডাক্তার ইংজেরিতে রাইস বলেছে তো আমি জানতে চাইলাম, 'পঁচাত্তর গ্রাম আনকুকড না কুকড রাইস'? 

ডাক্তার আর কোন উত্তর দেয় না, উত্তর দেবে কি করে এমন প্রশ্ন আগে শুনলে তো!  পরে গুগল করে দেখি এক কাপ ভাতে ২০০ গ্রাম। তার মানে আমার কপালে সারাদিনে ভাত মাত্র আধা কাপের কম। আগে খেতাম দুই থালা ভাত, এখন খাই এক থালা। তাতেও আপত্তি! তাহলে আর ভাত-ই খাব না। 
অথচ আমাদের দেশে দেখি ডায়াবেটিস হলে ভাতের বদলে রুটি খায়, এতে কি কোন লাভ হয়?   

আমার অফিসের একজন বেশ ওজন কমিয়ে ফেলেছে একটা ডায়েট প্লান ফলো করে। আমাকে সে ওটার একটা কপি দিলো। সেটা আমার ফ্রিজে বছর পাঁচেক ধরে ঝুলছে। কোনদিন শুরু করে শেষ করতে পারিনি। পরে ভাবলাম ২১ দিন একটানা করা তো কঠিন, দেখি ৭ দিন করতে পারি কি না। যেই ভাবা সেই কাজ। পারলাম, তবে ফেইসবুকে না দিলে পারতাম না। কারণ আমি ৭ দিনের প্রতিদিন যা খাব সব কিছুর ছবি দিবো বলে প্রতিজ্ঞা করেছিলাম। 

আর লোককে দেখিয়ে তো কেক খেতে পারি না! ওটা খেতে হবে দরজা বন্ধ করে। 

ডায়েট প্লানের ফটো দিলাম। পরে কিছু ব্যাখ্যা দিব।

চলবে"
"আমেরিকার স্বাধীনতা দিবসের আতশবাজির শব্দে কান ঝালাপালা, মনে হচ্ছে ইউক্রেনের যুদ্ধক্ষেত্রে আছি। 

শুভ জন্মদিন আমেরিকা।"
"Beautiful."
"আমার বাগানের ফুল।"
"Seven days diet chllange: low carb, sugar & oil. Breakfast-egg, date, green tea. Lunch-fish taco (রুটির উপরে মাছ ভাজা আর নানা রকম সস- not so healthy, বাইরে খেতে গিয়েছিলাম). Dinner- Dosa (looks like patishapta though, chatny & mutton). #7DaysdietChallenge #dietchallenge #diet #healthydiet #lowcarbdiet"
"President Trump says, ""There's no strategy. I have no strategy, the zero strategy."""
"Seven days diet challenge. Day-6. Breakfast- 2 beef kebabs (air fried), vegetable coocked with chickpeas, lemon coffee. Morning snack: muri, peanuts. Lunch-fish (air fried), salad, vegetable. tomato, Dinner-beef strips (oil fried), vegetables. #7DaysChallenge #dietchallenge #HealthyDiet"
"গাস, নাবিলের কোলে।"
"Seven days diet chllange: low carb, sugar & oil. Day-5. Breakfast-egg, salad, green tea. Lunch-boiled bean, salad, air fried chicken (দেখতে খারাপ হলেও খেতে খাসা হয়েছে), tamarind water (তেঁতুলের পানি). Dinner: low fat cottage cheese, cucumber, air fried onthon (ugly looking), cactus fruit (had for the first time).  #7DaysdietChallenge #dietchallenge #diet #healthydiet #lowcarbdiet"
"ফেইসবুকের আজব দুনিয়ায় লোকের যার যা খুশি লিখে পোস্ট দেয়। এ রকমই একটা পোস্ট দেখে খুব বিরক্ত লাগলো। ভেবেছিলাম এড়িয়ে যাবো, আবার কি ভেবে একটা কমেন্ট করলাম। 

ছোটকাল থেকে দেখে এসেছি হিন্দুরা মরদেহ দাহ করেন, মুসলমানরা দাফন করেন, অন্যরা কি করেন ঠিক জানি না। এগুলো হাজার বছর ধরে চলে আসা ঐতিহ্য। এসব নিয়ে কোনদিন কাউকে কথা বলতে শুনিনি। ভারতের হায়দ্রাবাদে একটা প্রশিক্ষণ ক্লাসে একজন বয়স্ক বক্তা পরিবেশ দূষণ প্রসঙ্গে বলেছিলেন যে দাহ করার চেয়ে দাফন করলে পরিবেশ দূষণ কম হয়। উনি নিজে হিন্দু হয়ে এই কথাটা বলেছিলেন অন্য প্রেক্ষাপটে। 

ফেইসবুকের সেই পোস্টে একজন দুইটা জ্বলন্ত চিতার ছবি দিয়ে লিখেছে অনেকটা এ রকম, ""যে বাবা এতো কষ্ট করে ছেলেকে মানুষ করে, মরে গেলে সেই ছেলেই বাবার মুখে আগুন দিয়ে পোড়ায়। কি কপাল!"" 

ভাষাটা আমার হুবহু মনে নেই তবে মনে হয়েছে যে হিন্দুরা খুব খারাপ একটা কাজ করেন বলে পোস্টদাতা মনে করে। মন্তব্যকারীরাও ওই লাইনে মন্তব্য করছিল।
 
আমি লিখলাম, 'আর মুসলমানের ছেলেরা বাবার মরদেহ নিজের কাঁধে করে বয়ে নিয়ে কবরে শুইয়ে দেয়। তফাতটা কি'?
সে উত্তর দিলো, 'তুমি এইটা কিসের সাথে কিসের তুলনা করলা'?
আমি লিখলাম, 'You are sick’. 
সে লিখল, 'তোমাদের মতো শিক্ষিত লোকের জন্যই দুনিয়ার এই অবস্থা'। 

আরো যেন কি লিখেছিল মনে নাই। আমি ভাবলাম একে ফেইসবুকের কাছে রিপোর্ট করি, শুধু শুধু ঘৃণা ছড়াচ্ছে। কিন্তু আমি কিছু করার আগেই সে মনে হয় পোস্ট ডিলিট করেছে। আইডিটা আর খুঁজে পেলাম না। নামটাও ভুলে গেছি।"
"গাস (The pet cat) 

কুকুর বা বিড়াল পালার মধ্যে আনন্দ যেমন আছে, দুঃখও আছে তেমন। একদিন দেখি আমার এক সহকর্মী অফিসে এসে কাঁদছে। জানতে চাইলাম, 'কি হয়েছে'? সে বলে তার আদরের কুকুরটিকে ইনজেকশন দিয়ে ঘুম  পাড়িয়ে দেয়া হয়েছে মানে মারা গেছে। কুকুরটি তার কাছে ছিল বারো বছর, মানে ওর মেয়ের জন্মের আগে থেকে। ওর মেয়ের বয়স নয় বছর। কুকুরটা বার্ধক্যজনিত কারণে অসুস্থ হলে পড়েছিল, হার্টে সমস্যা দেখা দিয়েছিল। ব্যয়বহুল চিকিৎসা করালেও ভালো হওয়ার সম্ভাবনা কম তাই ডাক্তারের পরামর্শে এই সিদ্ধান্ত নিতে হয়ছে। ও যত জনের কছে এই গল্প করছে ততবার কাঁদছে। ওর কান্না দেখে আমার খারাপ লাগল, কুকুরের জন্য না, ওর জন্য। আমি ভাবি ইচ্ছে করে এই কান্নার আয়োজন করার দরকার কি ছিল!

আরো একজনের কুকুরকে ঘুম পাড়িয়ে দেয়া হলে ওর বাচ্চা খুব মন খারাপ করলো। কুকুরের দাহ বা দাফন করার জন্য আবার দুইশ ডলার খরচ করতে হয়েছে ওকে। আমি আমদের নেইবারহুডের একটা ফেইজবুক গ্রুপের মেম্বার। ওখানে একজন পোস্ট দিয়েছে এই বলে যে তার কুকুরটা মারা গেছে এখন একে দাহ করার জন্য কোথায় কম খরচে মরচুয়ারি পাওয়া যাবে তার খোঁজ চেয়ে। ওই পোস্টের নিচে যারা কমেন্ট করেছে সবাই তার প্রতি সমবেদনা জানিয়েছে কুকুর মারা যাওয়াতে। আমি দেখে চমকালাম, কারণ এসব দেখে আমরা অভ্যস্ত না। ক্যালিফোর্নিয়া থেকে ঘণ্টা খানেক স্টিমারে করে যেতে হয় প্রশান্ত মহাসগরে অবস্থিত এমন একটি দ্বীপের নাম ক্যাটালিনা আইল্যান্ড। ওখানে বেড়াতে গিয়ে দেখলাম পোষা প্রাণীদের কবরস্থান। দেখে অবাক হয়েছি। আমি আগে এতো এতো জায়গায় গেছি কোথাও পোষা প্রাণীদের জন্য কবরস্থান দেখিনি।  পরে আমি চিন্তা করে বের করেছি যে বড় বড় শহরে হয়তো এদের পুড়িয়ে ফেলার ব্যবস্থা আছে। কিন্তু ক্যাটালিনা ছোট্ট একটা দ্বীপ বলে এখানে ওদের পোড়ানোর কোন ব্যবস্থা নেই, তাই হয়তো দাফন করার ব্যবস্থা আছে। 

আমেরিকানরা পোষা প্রাণীকে পরিবারের সদস্য বিবেচনা করে। তাদের নাম দেয় এবং পারসন হিসেবে ট্রিট করে, তাদের প্রসঙ্গে কথা বলার সময় এটা বা ওটা না বলে বলে হি বা শি। ক্রিসমাসের সময় নিজেদের সাথে কুকুরকে নিয়ে ফটো তুলে কার্ড বানিয়ে কুকুরসহ সবার নাম দিয়ে শুভেচ্ছা জানায়। আমার দুইজন মেয়ে কলিগ বিয়ের পরে বাচ্চা নেয়ার আগে কুকুর পালতে নিয়েছে, মনে হয় ঝামেলা সামলাতে শিখতে অথবা বাচ্চা পালার মতো ধৈর্য আছে কিনা তা পরীক্ষা করতে। পরে দুজনেরই বাচ্চা হয়েছে, মনে হয় ধৈর্য পরীক্ষায় পাশ করেছে। কিন্তু আমি ভাবি কুকুরকে তো খালি বাসায় তালা দিয়ে রেখে অফিসে চলে আসা যায়, বাচ্চাকে তো ওভাবে না রেখে কারো কাছে রেখে আসতে হবে! 

পোষা প্রাণীরা অনেকের ভালো সঙ্গী হয়, মানসিক শান্তি দেয়। মানুষ অদ্ভুত অদ্ভুত সব প্রাণী পালে। যেমন আমদের অফিসের একজন মেয়ে একটা শুকরের বাচ্চা পালতে নিলো, সে বলল যে এটা না কি তাকে অনেক ইমোশনাল সাপোর্ট দেয়।  আর একজনকে দেখলাম হাতের তালুতে দেড় ইঞ্চি লম্বা একটা কচ্ছপ নিয়ে দাঁড়িয়ে আছে, এটা তার পেট। এতো ছোট কচ্ছপ আমি আগে দেখিনি, সে আবার হাতের উপরে কচ্ছপ গতিতে হাঁটছে! 

হাঁটতে গেলে দেখি লোকজন তাদের প্রিয় কুকুর সঙ্গে নিয়ে হাঁটছে। সাথে থাকে পলিথিন,  কুকুরের পায়খানা করলে হাতে পলিথিন পেঁচিয়ে তুলে আর একটা পলিথিনে ভরে নিয়ে হাঁটতে থাকে। 

দেশে দুই এক বাসায় কুকুর দেখলেও তাদের দেখেছি, ঘরের বাইরে রাখতে। কিন্তু এখানে অনেকেই ঘরের ভিতরে কুকুরকে রাখে। এক বাংলাদেশি বাসায় বেড়াতে গিয়ে দেখি ড্রইংরুমে বিশাল সাইজের কুকুর। নাফি ভয়ে সিঁটিয়ে সোফার এক কোনে বসে পড়ল। আমিও দারুণ বিপন্ন বোধ করছি। কিছুক্ষণ গল্প করার পরে আমরা বাসাটা ঘুরে দেখতে গেলাম। দোতলায় মাষ্টার বেডরুমে গিয়ে দেখি খাটের উপরে বিছনার ঠিক মাঝখানে কুকুরটা দাঁড়িয়ে আছে। পরে আমরা যখন খাচ্ছি তখন কুকুরটা এসে গৃহকর্ত্রীর পাশে দাঁড়ালো। গৃহকর্ত্রীর তাঁর প্লেট থেকে লোকমা তুলে কুকুরকে খওয়াতে লাগলেন, আমরা যেমন বাচ্চাদের খাওয়াই। আমি ভাবলাম মেয়েটার যেহেতু বাচ্চা নেই, ও হয়তো কুকুরটাকেই বাচ্চা জ্ঞান করে। 

একদিন এক মহিলা একটা ছোট কুকুর কোলে  নিয়ে বাসে উঠে ড্রাইভারকে বললেন, 'এটা আমার সার্ভিস ডগ'। আমি মনে মনে ভাবলাম, 'কুকুরটাকে তো তুমি কোলে নিয়ে ঘুরে বেড়াচ্ছ। ও তোমাকে কি সার্ভিস দিবে, তুমিই বরং ওকে সার্ভিস দিচ্ছ'। 

মহিলা কি থট রিড করতে পারেন? তিনি আমার দিকে এমন অগ্নিদৃষ্টিতে তাকালেন যে কলিযুগ না হলে আমি ভস্ম হয়ে যেতাম নিশ্চিত। 

এ ঘটনাগুলো গাসকে দেখার আগের, তখন আমি পোষা প্রাণী পছন্দ করতাম না। এখন আমার মানসিকতার আমূল পরিবর্তন হয়েছে এবং এর সম্পূর্ন কৃতিত্ব গাসের। এই যেমন বিড়াল কোলে নিয়ে অন্য কেউ ফটো তুললে আমি ভাবতাম, 'কি একটা অবস্থা! নোংরা বিলাইটাকে তাই বলে কোলে নিতে হবে'! কিন্তু সেই আমি অবলীলায় গাসকে কোলে নেই। আমার বিছানা-বালিশ, খাবার ঘর, রান্নাঘরে তার অবাধ বিচরণ এবং যখন তখন ঘুম।  

চলবে"
"Seven days diet challenge. Day-4. Breakfast- 1 boiled egg, fried ladies finger (okra), milk with chia seed. Lunch-fried fish, green onion cooked with shrimp & Jackfruit seed (কাঁঠালের বিচি), Moringa leaf juice (সজনে পাতার রস). Dinner-fried chicken (air fried), chick peas, vegetable corn soup. #7DaysChallenge #dietchallenge #HealthyDiet"
"Seven days diet challenge. Day-3. Breakfast- 2 boiled eggs, black coffee. Lunch-chicken curry, tomato, vegetable (cabbage). Afternoon snack-banana. Dinner-fish curry, salad, vegetable (gourd) cooked with chickpeas, lemon water. #7DaysChallenge #dietchallenge #HealthyDiet"
"""আসকে আমার মন ভালো নেই""। কারণ আজ স্বশরীরে অফিস করছি। আমার আর আমার ছাত্রদের অবস্থা ফাটুরে আর ফুটুরে।"
"গাস (The pet cat) 
গাসের সাথে প্রথম সাক্ষাত
করোনা শুরুর প্রথম লকডাউনে (মে ২০২০) আমার অফিস বন্ধ করে দিয়েছে, বাকি সবাই বাসা থেকে অফিস করছে। নাবিল অ্যারিজোনায় বাসা থেকে অফিস করে, মাঝ মাঝে অফিসে যেতে হয়। বললাম, 'তাহলে আমাদের কাছে এসে কিছুদিন থাক'। সে তার বিড়াল নিয়ে চলে এলো দুই সপ্তাহের জন্য। এখন আমাদের কোভিড প্রোটকল কি হবে নাবিল বা গাসের সাথে তাই নিয়ে চিন্তিত হলাম। যা হয় হবে তাই বলে তো ছেলেকে দূরে রাখতে পারবো না ! আর গাসের ব্যাপারে আমি আগেই ভেবে রেখেছি ওকে দোতলায় উঠতে দিবো না। আর নাবিল যদি আনতে চায়-ই তবে ওর রুমে থকবে অন্য রুমগুলোতে ঢুকতে দিবো না। 

নাবিল এসে গেলো। নাবিল তাকে কোলে নিয়ে ঘরে ঢুকে যেই না মাটিতে রাখলো, অমনি সে আমাকে পাশ কাটিয়ে এক ছুটে দোতলায় চলে গেলো। আমি যে জলজ্যান্ত একটা মানুষ তাকে ওয়েলকাম করার জন্য দাঁড়িয়ে আছি আমার দিকে তাকাল না পর্যন্ত। ভাবখানা এমন যে সে এ বাড়ির মালিক আর আমরা দখল করে আছি। বাড়ির মালিক বাড়িতে ফিরে এসেছে, দখলদারের দিকে তার তাকানোর কি দরকার ! 

ঠিক সেই মুহূর্তে আমি ভুলে গেলাম যে আমি ওকে উপরে উঠতে দিবো না ভেবে রেখেছিলাম, আমি হয়ে গেলাম তার ফ্যান মানে পাংখা আর কি !     

চলবে"
"Seven days diet challenge. Day-2. Breakfast: egg, ruti, vegetables, lemon coffee. Lunch: salad, fish, grape juice. Afternoon snack: strawberry. Dinner: peas cooked with spices (চটপটি). #diet #healthydiet #dietchallenge #7DaysChallenge"
"Seven days diet challenge. Day-1, Lunch-backed fish & vegetables, salad, lemon water. Afternoon snack some grapes. Dinner mutton curry, chola, mixed vegetables & salad. #diet #7DaysdietChallenge"
"Seven days diet chllange: low carb, sugar & oil. Chopp 1 Capsicum, 2 button mashrooms, little bit green chili and onion. Mix with an egg, salt, black pepper and 1 tbsp cheese.  Microwave for 3 minutes. Add chia seed in 1 cup of warm milk and enjoy. Mixed nuts are for morning snack. #7DaysdietChallenge #dietchallenge #diet #healthydiet #lowcarbdiet"
"পাখির কলতানে মুখরিত লেগ লেকে।"
"গাস (The pet cat) 

বাংলাদেশের গ্রামে বড় হওয়ার কারণে কুকুর বিড়ালের প্রতি কোনদিন মায়া জন্মেনি। কারণ আমাদের ছোটবেলা থেকে আমরা জানি কুকুর গায়ে লাগলে কাপড় নাপাক হলে যায়, সেই কাপড় পরে নামাজ হবে না। আবার কুকুর অকারণে ঘেউ ঘেউ করে বলে আমি একটু ভয়ও পাই। বিড়াল সুযোগ পেলেই রান্না করে রাখা মাছের হাঁড়ি বা দুধের পাতিলের ঢাকনা মুখ দিয়ে ঠেলে ফেলে দিয়ে খায়। 

আমার বড় ছেলে নাফিও কুকুর খুব ভয় পায়। অস্ট্রেলিয়ায় থাকতে একদিন কাছাকাছি কোথাও যাচ্ছি হেঁটে. নাবিল স্ট্রলারে বসা, আমি স্ট্রলার ঠেলে নিয়ে যাচ্ছি আর নাফি আমার পাশে হাটছে। হঠাৎ কথা নেই বার্তা নেই রাস্তার পাশের এক বাড়ি থেকে একটা কুকুর এসে নাফিকে ধাওয়া করল। নাফি ফুটপাথ থেকে দৌড়ে চলে গেলো রাস্তায়। সঙ্গে সঙ্গে ওই বাড়ির মহিলা বের হলে এসে কুকুরকে টেনে ধরে বলল, 'ওকে ধাওয়া দিলি ক্যান? দেখছিস ছেলেটা কেমন ভয় পেয়েছে? উনি আমার কাছে দুঃখ প্রকাশ করলেন। সেই থেকে নাফি কুকুর ভয় পায়। 

তাই আমার ছোট ছেলে নাবিল মাঝে মাঝে একটা বিড়াল পুষতে চাইলে আমি বলতাম, 'তোমরাই আমার পেট, আর পোষা প্রাণীর ঝামেলা সামলাতে পারবো না। আর তোমার ভাইয়া তো কুকুর ভয় পায়, বিড়াল পুষতে পার'। সে তখন মনে মনে ভাবত, তোমার বাসা থেকে দূরে গেলে পালব। 

নাবিলের স্কুলের ফিলিপিনো বন্ধুদের বাসায় বিড়াল দেখেই মনে হয় শখ হয়েছে বিড়াল পোষার। 
  
২০১৮ সালের জুনে পাশ করে জুলাই থেকে চাকুরিসূত্রে ফিনিক্সের একটা অ্যাপার্টমন্ট ভাড়া করে একা থাকে। প্রায়ই বলে একটা বিড়াল পোষার কথা। আমি বলি, 'অনেক ঝামেলা, তোমার অনেক কাজ বেড়ে যাবে। কোথাও গেলে রাখা সমস্যা, অসুখ হলে সমস্যা। মারা গেলে কান্নাকাটি করবা, কি দরকার এতো ঝামেলায় যাওয়া'। 
- মানুষের বাচ্চাও তো মরে যেতে পারে তাও কেন তারা বাচ্চা নেয়?
- মানুষের আশা থাকে যে তার বাচ্চার আগে সে মারা যাবে। কিন্তু বিড়ালের আয়ু তো মানুষের চেয়ে অনেক কম, তাই ধরে নেয়া যায় বিড়াল আগে মারা যাবে। 

এতো এতো কাউন্সেলিংয়ে কাজ হলো না। একদিন ফোন করে বলে, 'মা আমি একটা বিড়াল দত্তক নিয়েছি। তার নাম গাস, সব ট্রেনিং এবং ভ্যাক্সিন দেয়া আছে'।

ফটো তুলে পাঠায়।  

ফটো দেখে আমি বলি, 'ভালো, বেশ বেশ।দেখতেও সুন্দর, নামখানাও খাসা। যত খাসাই হোক, আমি বাপু তাকে কোলে নিবো না বা আমার ত্রিসীমানায় ঘেষতে দিবো না'।

চলবে"
"When people  asks about my gardening strategy. I say, ""I have no strategy. Zero strategy. #funny video"
"হাঁসি বলে হাঁসা
হাঁসা বলে হাঁসি,
এই নিয়ে হাঁসা হাঁসি
করে হাসাহাসি।"
"আষাঢ়ীয় কদমিয়া শুভেচ্ছায় যখন ফেসবুকের পাতা প্লাবিত হয়ে যাচ্ছিল, আমি তখন লস এঞ্জেলেসের রৌদ্র ঝলমলে আকাশের দিকে চাতক পাখির মতো তাকিয়ে থাকি আর মনে মনে বলি, ""আল্লাহ্‌ মেঘ দে, পানি দে...।"" 

মনের কোন এসে ভীড় জমায় কত যে বৃষ্টির গান আর কবিতা, বৃষ্টির-ই শুধু দেখা নেই। সবচেয়ে বেশি মনে পড়ে, 
""আষাঢ় শ্রাবণ মানে না তো মন...""  আর ""ওগো বৃষ্টি আমার চোখের পাতা ছুঁয়ো না...""। 
এই গানগুলো আমরা স্কুলে পড়ার সময় এক্সিবিশনে মাইকে দিনরাত বাজত। 
আর মনে পড়ে; 
শাওনও রাতে যদি …
আজ এই বৃষ্টির কান্না দেখে...। ইত্যাদি 

ক্যালিফোর্নিয়ার লস এঞ্জেলেসে খুব কম বৃষ্টি হয়, তাও শীতকালে। তাই সেদিন সকালে অফিসের জানালা দিয়ে যখন দেখলাম বৃষ্টি হচ্ছে, তখন আমার চাতক পাখির চোখ জুডিয়ে গেল আর ময়ূর মন নেচে উঠল তা ধেই ধেই করে। ছুটে গিয়ে মিনিট খানেক ভিডিও করলাম। 

বাংলাদেশের ঘন বর্ষণের কাছে এ কিছুই না কিন্তু আমার কাছে অনেক কিছু। আমি বৃষ্টি দেখলেই খুশি হই, প্রকৃতির কন্যা বৃষ্টির জন্য আমার মন কাঁদে।"
"কাঠবেড়ালি পেয়ারা খাবি?"
"Gus with Nabil. #funnycatvideo #gusthecat."
"বাবা দিবসের ভিডিও।"
"বাবা দিবসে আমার বাবা নাফি তার বাবাকে বলল, ‘বাবা চলো, একটু আইসক্রিম খেয়ে আসি‘। 

ওখানে একটা ফোয়ারার পাশে বসে আইসক্রিম খেলাম।

আমি কোথাও যাব আর একটু ভিডু করব না বা ফোটু তুলব না তাই কি হয়?"
"আবার বেড়াতে এসো। গাছে কিছু ফুল আর স্ট্রবেরি আছে।"
"Beautiful sunset at Kuhia Beach, Honolulu. #beautifuldestinations #beaches #funny joke."
"Legg lake. #ducks #beautiful #beautifulnature"
"Gus doesn't like to be held. #Gusthecat#beautifulcat#funnycatvideo#Ilovecat"
"দুই বছর আগের লেখা।"
"Gus the cat enjoying his time. #beautiful cat#lazy #PetCats#my cute cat#llove cat."
"প্রিয় লেখিকা ইশরাত মাহেরীন জয়ার লেখা দুটো বই হাতে পেলাম তাঁর অটোগ্রাফসহ। কি আনন্দ আকাশে বাতাসে! 

এখন শুধুই পড়া, নো লেখা। পড়ে আবার পরীক্ষা মানে রিভিউ দিতে হবে তো তাই খুব মনোযোগ দিয়ে পড়তে হবে।

হ্যাপি রিডিং টু মি।"
"Beautiful Legg Lake at Whittier Narrows Recreational Area. #beautiful #beautiful lake #lovefornature #llove water."
"Bougainvillea at my backyard. #Beautiful nature & flower #my home #my garden"
"Beautiful ducks in a lake at Whittier Narrows Recreational Area in Los Angeles, CA. #beautiful nature #beautiful lake #ducks"
"আমার বইয়ের বিক্রি বাট্টার হাল দেখে বুঝতে পারি আমি তেমন যুইতের লেখক না। পাবলিশাররা তো আরো পঁচায়। বুঝতে পারি, 'Writing is not my piece of cake.’। তাও লিখে যাই নেশার মতো। ফেইসবুকে বিভিন্ন গ্রুপে দিয়ে দেই। দুই চারটা লাইক পাই, তাই নিয়ে খুশি হই।   

চারিদিকে আঁধারেরে মাঝে সুদূর ফ্লোরিডা থেকে এক চিলতে আলো এসে হাজির হলো আমাজনের প্যাকেট আর ফোনের টেক্সট মেসেজের মাধ্যমে। আমার সাথে বুয়েটে পড়ত সে। পড়া শেষে আমেরিকায় চলে এসেছে, প্রায় ত্রিশ বছর পরে ফেইসবুকে যোগাযোগ। বোঝা যায় ফেইসবুকে তেমন একটিভ না। আমার দ্বিতীয় বইটার বিজ্ঞাপনী পোস্টের নিচে কমেন্ট করে বইটা পড়ার আগ্রহ প্রকাশ করে সে। আমি ডাকে আমার দুইটা বই তাকে পাঠালাম। গত শনিবারে এক বাসায় দাওয়াত খেতে যাচ্ছি আমার নামে আমাজনের একটা ছোট প্যাকেট। খোলার সময় নেই, ওটা বাসায় রেখে বেড়াতে চললাম। নাফি বলল, মা, তুমি কি আমাজন থেকে কিছু অর্ডার দিয়েছ'? 
- মনে পড়ছে না। 
- ঠিক আছে এসে দেখব। 

বেড়িয়ে এসে দেখি আমার ক্লাসমেট টেক্সট করেছে, 
""Universityতে মোটামুটি ছোটো sizeএর ক্লাসে একসাথে পাঁচ  ছয় বছর পড়লেও কারো অসাধারণ এবং ব্যাতিক্রমধর্মী গুন সম্পর্কে কিছুই জানা যায় না তা তোমাকে দেখে বুঝলাম। 
আর একারনে তোমার প্রকাশিত বই পড়ার আগ্রহ ছিল খুব বেশি। আমেরিকা আসার পর আমার সঙ্গে আনা কয়েকটা উপন্যাস পড়তে চেষ্টা করেছিলাম বেশ কয়েকবার কিন্তু কোনদিন প্রথম কয়েক পৃষ্ঠার বেশি এগুতে পারিনি। তোমাকে খুশি করার জন্য বলছি না, তোমার প্রাপ্য হিসাবেই বলছি - তোমার লেখা অনেক সুন্দর, আর তার প্রমান হচ্ছে আমি দুই sitting এ তোমার ১২টা গল্প শেষ করতে পেরেছি। আর আমার বাংলা টাইপ করার অভ্যাস না থাকলেও তোমাকে  আরো উৎসাহিত করার জন্য অনেক কষ্ট করে, অনেক সময় দিয়ে এই একটুখানি লিখলাম, আর তোমার জন্য উপহার হিসাবে একটা কলম পাঠিয়েছি so that you can write more. Please keep up your good writing.""

এই লেখা এবং কলম পেয়ে আমার লেখার উৎসাহ বেড়ে গেছে। ধন্যবাদ বন্ধু। 

আমি বললাম, 'আমার ফ্রেন্ড তো লেখার জন্য কলম দিলো, কিন্তু আমি তো কম্পিউটারে টাইপ করে লিখি'। এটা শুনে আমার বর বলে, 'তুমি ওকে একটা কম্পিউটার পাঠাতে বল'।

এই হলো গিয়ে বাঙ্গালীর অবস্থা, বসতে দিলে শুতে চায়। তবে কলমটা দিয়ে আমি লেখা শুরু করেছি। যেমন উপন্যাস লেখার সময় চরিত্রগুলোর নাম, তাদের বয়স ও পাস্পরিক সম্পর্কগুলো ডাইরিতে টুকে রাখি-একাজে ব্যবহার করছি, আর বইয়ের অটোগ্রাফ দিতে ব্যবহার করব।  

আমার ফেইসবুকের মাধ্যমে পরিচিত বন্ধুরা এবং আরো অনেকে আমার বই কিনে পড়ে ফিডব্যাক দিয়েছেন, তাদের সবার প্রতি কৃতজ্ঞতা আর ভালবাসা।"
""
"একলার কবিতা পড়ে যারা দোকলার কবিতা লিখতে বলেছে তাদের জন্য। কিন্তু কি জানি কেন শুধু বিষাদ এসে যায় শেষে। 

নিমন্ত্রণ

- এই মেয়ে, ঘুরতে যাবি? 
দূর আকাশের ঘন নীলে,
চল দুজনে যাই হারিয়ে। 

- কেমন করে যাবো উড়ে,
ডানা ছাড়া অতো দূরে! 

- শক্ত করে ধরে তোর হাত,
কল্পনার পাখায় করে ভর, 
উড়ে যাবো দেখিস তবে,
ভয় পাবি না, বুকে সাহস রাখতে হবে।
 
 - ভয় পেলে তোকে জড়িয়ে ধরে, 
বুকের ওমে চুপটি করে, 
শুনব তোর মনের কথা যত। 

- উড়ন্ত ওই মেঘের সাথে 
খেলব মোরা হেসে হেসে, 
ক্লান্ত হলে সাদা মেঘের,
পেতে রাখা নরম বিছানাতে, 
গড়িয়ে নিবো একটু না হয়! 

- তারপরে? 

- মেঘের মেয়ের কান্না হয়ে,
বৃষ্টির ফোঁটা ঝরে পড়ে। 
ভিজব মোরা ঠাণ্ডা জলে, 
হাসি আর খেলার ছলে। 

আমাদের হাসি দেখে, 
মেঘের মেয়ে কান্না ভুলে, 
খিখিলিয়ে উঠবে হেসে। 

- ঠাণ্ডা লেগে যাবে যে! 

- দূর বোকা! ঠাণ্ডা কোথায়! 
মেঘ ফুঁড়ে উড়ে যাবো, 
রোদে শরীর শুকিয়ে নিবো।

- তারপরে ফিরে আসব? 

- ফেরার এতো তাড়া কিসের? 
নাই বা হল ফিরে আসা। 
নাইবা থকল পিছু টান। 
অনেকেই তো যায়, কজনাই বা আসে ফিরে! 
আমরা না হয় দুজন মিলে, 
হারিয়ে যাবো লক্ষ কোটি তারার ভীড়ে। 
ছোট্ট দুটি তারা হয়ে মিটমিটিয়ে জ্বলব দূরে।

এই মেয়ে তুই যাবি? 
তোকে অনেক ভালবাসা দিয়ে, 
আগলে রাখব মনের ঘরে, যাবি? 

- যাবো, আমি যাবো। 
তোর অনন্ত প্রেমের সাথে, 
আকাশের ওই অসীম নীলে, 
তারকা জীবন যাপন করতে, 
যাবো, আমি যাবো।"
"একলা 

একলা ছিলাম, একলা আছি,
একলা একলাই বাচিঁ। 

আকাশটা একলা আমার, 
সূর্যটাও তাই। 
জানালা খুলে আকাশ দেখি, 
চাঁদকে বলি হাই। 

নিশিরাতে জ্যোৎস্না এসে, 
জানালায় দেয় উঁকি। 
হেসে তাকে ধরতে গেলেই,
পালিয়ে দেয় ফাঁকি।

গাছের ডালে টুনটুনিটাও 
একলা আমার মত,
লেজ নাড়িয়ে গান শুনিয়ে 
যায় সে কতশত। 

একলা থাকা মন্দ নয় সে, 
মানিয়ে নিলেই বেশ তো। 
আর তো মাত্র কয়েকটা দিন,
তার পরেই শেষ তো!"
""
""
"Interesting."
""
"We visited beautiful Big Bear last year."
"সবাইকে বাবা দিবসের শুভেচ্ছা।
 
১। বাংলাদেশের মেয়েরা কেমন বাবা আশা করে? জবাব নিচেঃ 

জাকিয়াকে জোরে কিছু বলা যায় না। বললেই গাল ফুলিয়ে বাপের বাড়ি দৌড় দেয়, সে এক বিব্রতকর অবস্থা। বিয়ের পরে বেশ কয়েকবার রাগ করে বাপের বাড়ি গিয়েছে। ওর দজ্জাল মা আসিফকে অনেক বাণী দিয়েছে। একবার তো ওর বাবাই বেঁকে বসল। তখন বড় মেয়ে শায়লার বয়স মাত্র এক বছর। মেয়েকে নিয়ে বাপের বাড়ি চলে গেলো। এবার আসিফ ভেবেছিল যত কষ্টই হোক আর আনতে যাবে না জাকিয়াকে, নিজে থেকে আসলে আসুক না আসলে নাই। এদিকে বাসা খালি খালি লাগে। মানসচক্ষে ছোট্ট মেয়েটাকে দেখতে পায় ঘরের সর্বত্র হামাগুড়ি দিয়ে বেড়াচ্ছে। আসিফ গোছল করতে গিয়ে দেখতে পায় ওর কাঁধে ছোট ছোট কামড়ের দাগ। মেয়েকে কোলে নিলে সে তার নতুন দাঁতের ধার পরীক্ষা করে বাবার কাঁধে কামড় দিয়ে। আসিফ মেয়েকে ছেড়ে আর থাকতে পারে না, ছুটে চলে যায় শ্বশুরবাড়িতে। শাশুড়ি কিছুক্ষণ কথা শুনিয়ে ভিতরে চলে গেলো চা নাস্তা আনতে। শায়লা এসে গুটিসুটি মেরে বাবার কোলে বসে গলা জড়িয়ে ধরে থাকল। জাকিয়ার বাবা এসে শুরু করলো বকাবকি, 'তুমি আমার মেয়ের সাথে কি করো যে কয়েকদিন পরপর সে রাগ করে চলে আসে? আমরা তিরিশ বছর ধরে সংসার করছি, কই আমার স্ত্রী তো একদিনও রাগ করে বাবার বাড়ি যায়নি'। 
- সরি বাবা আর হবে না। 
- এর আগেও তো অনেকবার সরি বলে নিয়ে গেছো, আবার ঝগড়া হয়েছে। 
-  ওর সংসারে মন নেই। সকালে অফিসে যাওয়ার সময় সে ঘুম থেকে উঠে না। আমি প্রায়ই নাস্তা না খেয়ে চলে যাই। 
- না খেয়ে কেন যাও। সকালে ঘুম থেকে তাড়াতাড়ি উঠে নিজের নাস্তা নিজে বানিয়ে খাবে। 
- আমি নাস্তা বানাবো কি করে, আমি কি নাস্তা বানাতে পারি? 
-  পারো না সেটা তোমার অযোগ্যতা। আর তোমাকে নাস্তা বানাতে শেখাননি তোমার মা, এটা তার দোষ। আমার মেয়ের কোন দোষ নেই এখানে। আমার আলসে মেয়ে আমার বাড়িতেই থাক তুমি তোমার মেয়েকে নিয়ে চলে যাও। 

আসিফ মনে মনে ভাবে, 'নাস্তা বানিয়ে খাব বলেই তো আমি বিয়ে করেছি। আর এতো টাকা আয় করি। এই বুড়োর আশকারা পেয়ে মেয়েটা মাথায় চড়ে নাচে। মেয়ে রাগ করে বাবার বাড়িতে আসলেই তাকে সঙ্গে সঙ্গে ফেরত পাঠিয়ে দেয়া উচিত। কোথায় মেয়েকে বলবে একটু সংসারে মনোযোগ দিতে তা না, উনি আসছে আমাকে সবক দিতে আর আমার মায়ের দোষ ধরতে। এই কারণেই শ্বশুরের কাছ থেকে অর্থনৈতিক সুবিধা নিতে হয় না'।  

আসিফের মনে হলো এবার মনে হয় বউ বাচ্চা ফিরে পেতে অনেক ঝামেলা হবে। আসলে এই বুড়োবুড়ি অনেক নিঃসঙ্গ। ছোট মেয়ে বিয়ে হয়ে চলে গেছে শ্বশুর বাড়ি। তাই তাদের বাসায় জাকিয়া আর শায়লা থাকলে ওদের অনেক ভালো লাগে।  

সে যাত্রা শায়লা সেই যে বাবার গলা ধরে ঝুলে থাকলো সেখান থেকে আর ওকে ছাড়ানো যায়নি। বাধ্য হয়ে জাকিয়া চলে এসেছে আসিফের সঙ্গে। আসিফও আর জাকিয়াকে ঘাটায় না। নাস্তা সমস্যার সমাধান করে ফেলেছে, পাউরুটি, ফ্রজেন পরোটা বা করনফ্লেক্স কিনে এনে রেখে দেয় আর কাজের মেয়েটা ডিম ভাজি বা পোঁচ করে আর চা বানিয়ে দেয়। মাঝে মাঝে কাজের লোক না থাকলে নিজেই কাজ চালিয়ে নিতে পারে। আসিফের মনে অবশ্য দুঃখ থেকে গেলো অফিসে যাওয়ার সময় স্ত্রীর সেবা পায় না বলে। সেই ছেলেবেলা থেকে বাংলা সিনেমায় দেখে আসছে। স্বামী অফিসে যাওয়ার আগে স্ত্রী নাস্তা টেবিলে রেডি করে খেতে ডাকে, খাওয়ার সময় গ্লাসে পানি ঢেলে দেয়, প্লেটে এটা ওটা তুলে দেয়। 'আর একটু নাও, আর একটু নাও' বলে জোর করে পাতে তুলে দেয় আলু ভাজি বা সুজির হালুয়া। সবশেষে রান্নাঘর থেক নিজের হাতে চা বানিয়ে নাড়তে নাড়তে সামনে এগিয়ে দেয়। আবার স্ত্রী গিয়ে শার্ট, প্যান্ট, জুতা, মোজা এগিয়ে দেয় রেডি হওয়ার জন্য। সেই শার্ট প্যান্ট আবার স্ত্রী নিজের হাতে ধুয়ে ইস্ত্রী করে রেখেছেন আগেই। একে একে চশমা, ঘড়ি, কলম, রুমাল ইত্যাদি এগিয়ে দিয়ে স্বামীকে রেডি করে ঘরের দরজা পর্যন্ত এগিয়ে দিয়ে সবার শেষে  দোয়া পড়ে বুকে ফুঁ দিয়ে বলে, 'ফি আমানিল্লাহ, সাবধানে যেও'। 

শুধু সিনেমায় কেন, নিজের ঘরেই তো ছোটকাল থেকে ঘরের যাবতীয় কাজ মাকেই করতে দেখেছে। বাবা শুধু হাত ধুয়ে খেয়ে প্লেটেই হাত ধুয়ে উঠে গেছে। আসিফ দীর্ঘশ্বাস ছেড়ে ভাবে, 'হায় কী দিনকাল এসে পড়ল, নারী স্বাধীনতার জোয়ারে নারী তার পরের জন্য বিলিয়ে দেয়া শাশ্বত কল্যাণী রুপটাই হারাতে বসেছে'।
 
(আমার অপ্রকাশিত উপন্যাস ইতিকথা থেকে)। 

২। বাংলাদেশের মেয়েরা কেমন বাবা পায়? উত্তর নিচেঃ 

নানাবাড়ি যাওয়ার কথায় আমরা দুই ভাইবোন সব সময় নাচতে থাকি। কিন্তু আজ আমরা মোটেই খুশি হলাম না।  আমরা রেডি হলাম। মা একটা চিঠি লিখে দরজার সাথে আটকে রেখে দরজায় তালা মেরে দিলো, আব্বার কাছে আর একটা চাবি আছে। আমাদের কাজের ছেলে ফয়সালকে আমাদের সঙ্গে নিয়ে বাসে করে নানাবাড়ি গেলাম।
নানি আমাদের দেখে খুশি হয়ে মাকে জিজ্ঞেস করল, 'জামাই আসে নাই? এ কি তোর মুখ এতো শুকনা কেন, শরীর খারাপ'?  
-না, মা ভালো আছি।
মা আর নানি ফিসফিস করে কথা বলে, কাঁদে আমি জানি তারা কি নিয়ে কথা বলে। নানা বাড়িতে এবার আর আগের মত মজা করে পুকুরে সাঁতার কাঁটা, মাছ ধরা, বা অন্যদের সাথে কুতকুত বা পুতুল খেলা কিছুতেই মন বসাতে পারলাম না। মায়ের মুখের দিকে তাকাতে পারি না। 
একদিন শুনলাম নানি বলছে মাকে, 'কি আর করবি দুই বাচ্চা নিয়া তোর আব্বায় কি তোরে বাড়ি জায়গা দেবে? ওই জামাইর কাছে তোর যাওয়া লাগবে।' 
- মা, আমি কিছুতেই আর তার কাছে ফেরত যাবো না। তোমাকে তো বললাম সে কেমন জালিম। তুমি মা হয়ে একটু বুঝবা না? 
- আমি তো বুঝি মা, কিন্তু তোর বাপটা যে আর এক জালিম। 
- আমাকে জোর করে ওই সংসার করতে পাঠালে কিন্তু আমি বাচ্চাদের বিষ খাইয়ে মেরে নিজে বিষ খাব।
- খবরদার অমন কথা মনেও আনবি না। 

দুইদিন পরে এক রাতে আমরা খেয়ে শুয়ে পড়েছি। টিনের ঘরে এক ঘর থেকে অন্য ঘরের কথা শোনা যায়। নানা নানি কথা বলছে, নানা জানতে চাইল, 
- তোমার মাইয়া বাচ্চাগো লইয়া একলা আসছে ক্যান?  
- জামাইয়ের লগে ঝগড়া হইছে। ও তো আর যাইতে চায় না। 
- যাইতে চায় না মানে? 
- জামাইর রাগ খুব বেশি। খারাপ ব্যবহার করে, মারে।
- জামাই বাজার ঘাট করে? খাওন-দাওন, কাপুড়-চুপুর, পোলাপানের লেহাপড়ার খরচ দেয়? 
- হয়, সবই দেয়। কিন্তু জামাইয়ের মনে হয় চরিত্রের দোষ আছে। আর গায়ে হাত তুলবে ক্যান? তুমি তো কোনদিন আমার গায়ে হাত তোল নাই! 
- তুমি কোন পুরুষলোক দেখছো যার চরিত্রের দোষ নাই? আর স্বামীরা স্ত্রীগো মারে, এইডা নতুন কিছু না। তোমার মাইয়া এইহানে পইরা থাকলে, জামাই আবার বিয়া করলে তোমার মাইয়া কাইন্দা দিশা পাইবে না। এতো বাহাসের দরকার নাই। আমার দায়িত্ব ছিল মাইয়ার বিয়া দেওন, দিছি। সংসার ঠিক মত করা তোমার মাইয়ার দায়িত্ব। আইছে দুইদিন থাহুক, আমি নিজে যাইয়া তারে ফেরত দিয়া আসমু। আমার আরো পোলা মাইয়া আছে, তাগো লেহাপড়া, বিয়া শাদি সব বাকি। তোমার মাইয়ার পোলাপানের দায়িত্ব আমি নিতে পারমু না।

মায়ের পাশে শুয়ে আমি টের পাই, নানার কথা শুনে সে ফুঁপিয়ে কাঁদছে। খুব  ভোরে মা আমাদের ঘুম ভাঙ্গিয়ে কাউকে কিছু না বলে বাস স্ট্যান্ডে চলে এলো। আসার পথে ফয়সালকে ওদের বাড়ি থেকে নিয়ে নিলো।

বাসের জন্য অপেক্ষা করার সময় আমরা একটা দোকানের সামনের বেঞ্চে বসলাম। মা আমদের গোল গোল রুটি আর কলা কিনে দিলো। আমি তীক্ষ্ণ চোখে মায়ের দিকে তাকিয়ে আছি। ব্যাগ খুলে রুটির ভিতর বিষ ঢুকিয়ে দেয় কি না আবার কে জানে ! আমার ভাই আর ফয়সাল রুটি নিয়ে খাওয়া শুরু করল। আমার দিকে মা রুটি বাড়িয়ে দিলে আমি আস্তে করে মাথা নেড়ে না করলাম। মা আমকে টেনে নিয়ে বুকে জড়িয়ে ধরে কপালে চুমু খেয়ে কানের কাছে মুখ নিয়ে ফিসফিস করে বলল, 'খাও, বিষ নাই। আমি কোনদিন তোমাদের বিষ খাওয়াব না। রাগ করে ওকথা বলছি।' 

ওইদিনের প্রথম বাসে করেই আমরা বাসায় চলে এলাম। আমি কলিং বেল দিলাম। আব্বা এসে দরজা খুলে মাকে উদ্দেশ্য করে বিদ্রূপাত্মক কণ্ঠে বলল, 'কি বাপের বাড়িতে দুইদিনের বেশি জায়গা হইলো না? এই নিয়া এতো তেজ?'     

মা কিছুই বলল না। সেই থেকে আমার মা মরার মত বেঁচে আছে। মা বছরখানেক নানা বাড়ি যায়নি। মামা-খালারা মায়ের প্রতি সহানুভূতিশীল, কিন্তু তাতে মায়ের কষ্ট বিন্দুমাত্র কমেনি। 

(আমার আপ্রকাশিত উপন্যাস আমার বান্ধবী রেশমা থেকে)"
"অনেক আগে লিখেছিলাম।"
"বইমেলায থেকে প্রাপ্ত আরো কিছু ফটো।"
""
"দেখা হয় নাই চক্ষু মেলিয়া  

গতকাল (জুন ৬, ২০২২) বাসার কাছেই একটা পার্কে বেড়াতে গিয়েছিলাম (Whittier Narrows Recreational Area)। আমাদের বাসা থেকে ৫ মাইল দূরে, অথচ প্রায় সাত বছর ধরে এখানে আছি। তাই তো কবি বলিয়াছেন, ""দেখা হয় নাই চক্ষু মেলিয়া...।।"" 

সুন্দর গাছপালা আর সবুজ ঘাসের গালিচা পাতা রয়েছে ওখানে। অনেকখানি জায়গা জুড়ে স্ফটিক জলের আঁকাবাঁকা লেক। লেকের নাম লেগ লেক (Legg Lake)। লেকে রয়েছে একটা ফোয়ারা, বোটিংয়ের ব্যবস্থা আছে। আর আছে অজস্র রাজহাঁস, অল্প কিছু পাতিহাঁস, কিছু কাঠবেড়ালি। এরা সাবই নির্ভয়ে ঘুরে বেড়াচ্ছে, এটা ওটা খাচ্ছে। বসার ভালো ব্যবস্থা আছে। আমরা গাছের তলায় ঘাসে বসে রিমির বানানো চা, স্যান্ডউইচ আর নুডলস খেয়ে হেঁটে বেড়ালাম।  কিছু লোক দেখলাম বড়শি দিয়ে মাছ ধরছে। 

রাজহাঁসের কিছু ভিডিও করলাম, কয়েক হাজার হাঁস হবে। আমি কোনদিন এতো রাজহাঁস একসঙ্গে দেখিনি। এরা হোস্ট, আমরাই ওখানে গেস্ট হয়ে গিয়েছিলাম।  শীতের সময় গেলে গেস্টদের দেখা পাব বলে আশা করি।"
"- কাঠবেড়ালি কাঠবেড়ালি ফটো তুলবি?

- হ্যাঁ 

- পোজ দিয়ে দাঁড়া তবে। 
আহ এতো নড়লে কি ছবি হবে? 

- তুমি কেমন ছবিওয়ালা! 
এযুগে কেউ ফটো তোলে?
ওই যে তোমাদের ভিডু না কি আছে? 
ওটা করো, আর ঘোর আমার পিছে পিছে। 

- জী জনাব তাই হবে। 
ঘুরে বেড়ান লেজ উঁচিয়ে।"
"বড় ছেলে আদর্শলিপি নিয়ে বসে পড়ে স্বরে অ, স্বরে আ, আর ছোট ছেলে টলমল পায়ে ঘরময় ছুটে বেড়ায়। বাবা ছেলেদের দিকে তাকিয়ে স্বপ্ন বোনেন, 'আমার এক ছেলেকে ডাক্তার আর এক ছেলেকে ইঞ্জিনিয়ার বানাব'।
কিন্তু কথায় আছে, 'Man proposes, God disposes’. বাবা তাঁর স্বপ্ন পূরণের জন্য আর বেঁচে থাকলেন না। বাবা মারা যাবার এক মাস নয় দিন পরে মায়ের কোল জুড়ে এলো এক কন্যা সন্তান। 

তিনটি শিশুসহ মা তাঁর বাবার বাড়িতে থাকেন। দুই বছর পরে তিনি পরিবার পরিকল্পনা বিভাগে চাকরি নেন। একজন কম বয়সি নারীর সেই একাকী চলার জীবন সংগ্রাম কেমন ছিল তা সহজেই অনুমান করা যায়, তবে অনুধাবন করতে পারবেন তারাই যারা ওই অবস্থার মধ্যে দিয়ে জীবনের কিছুটা সময় হলেও গেছেন।

আজ সেইসব কষ্টকর জীবনের গল্প না বরং সেই মায়ের জীবনের সফলতার একটু অংশ শেয়ার করব। হ্যাঁ, সেই মা তাঁর দুই ছেলেকে যথাক্রমে ইঞ্জিনিয়ার এবং ডাক্তার বানিয়ে তাঁর স্বামীর স্বপ্ন পূরণ করতে পেরেছেন। তিনি রত্নগর্ভা খেতাব পেয়েছেন।  

তাঁর ছোট ছেলে দীর্ঘ একত্রিশ বছর বাংলাদেশ সিভিল সার্ভিসের স্বাস্থ্য ক্যাডারে শিশু বিশেষজ্ঞ হিসাবে চাকরি করে অবসর নিয়েছেন। ঠাকুরগাঁওয়ে গরীবের ডাক্তার হিসাবে পরিচিত ডা. শাহাজাহান নেওয়াজ, আমার একমাত্র দেবর।  

সরকারি চাকরি থেকে অবসর নিলেও রোগীদের নিরলসভাবে সেবা দেয়ার কাজ আরো অন্তত একত্রিশ বছর সুস্থ শরীরে চালিয়ে যাও এই দোয়া করি গরীবের ডাক্তার।     

https://l.facebook.com/l.php?u=https%3A%2F%2Ffb.watch%2Fdr18LafxhK%2F%3Ffbclid%3DIwAR0VlqGZGBzxBagX6oUoraRGxg8jIjXJRDGi-IXke0lsCpzkYbAKIz_k9Jg&h=AT1xTqXaPUfwRYEOXMnOYkTsxKjf9ZepycMdP-4DejGLfffixJW2IXcbaHyAjgvxPDJWS8nlAothhjOTurhd35HY8iRauC_4L6FXrQDWU9Es-NdnJackqo_NCMQSHk47PjLY2C0j"
"গত বছরের ফুল।"
"লেজের নাচন দেখবি যদি আয়।"
""
"সাহসী বালিকা

(১৯৭৪-৭৫ সালের দিকের সত্য ঘটনা)

বরিশাল পটুয়াখালী এলাকায় প্রায়ই ডাকাতি হয় শীতকালে  ধান ওঠার পরে। কেউ হাটে ধান বিক্রি করলে ডাকাতদের কাছে খবর চলে যায় তখন তারা সেই বাড়িতে ডাকাতি করতে চলে আসে। আবার অনেক সময় ডাকাতরা আগে ভাগে চিঠি লিখে জানান দিয়েও আসে। থানা-পুলিশ অনেক দূরের ব্যাপার, কেউ খবর দেয় না। আবার খবর পেলেও নৌকায় করে প্রত্যন্ত গ্রামের ভিতরে পুলিশ সাহস করে আসে না। চিঠিতে লেখা থাকে অমুক তারিখে আমরা আপনার বাড়িতে ডাকাতি করতে আসবো। অনেক সময় ঠিক সেই তারিখে আসে না, কিন্তু ওর কাছাকছি কোন দিন আসে। চিঠি লেখার বিষয়টা আমি বড়দের মুখে শুনেছি। ডাকাতরা আসে মুখোশ পড়ে বা কাপড় দিয়ে মুখ বেঁধে। তাদের সাথে চার ব্যাটারির টর্চ লাইট আর আগ্নেয়াস্ত্র থাকে।

ডাকাতরা আসে নদীপথে। নদী বা খালের পাড়ে নৌকা বেঁধে কাছাকাছির মধ্যে ধনী বাড়িগুলোতে ডাকাতি করে দ্রুত সরে পড়ে। নদী বা খাল থেকে বেশি ভিতরের দিকের বাড়িতে যায় না। গেলে ফেরার পথে গ্রামের লোকজন একত্রিত হয়ে আক্রমণ করে ডাকাতদেরকে মেরে ফেলার ঘটনাও ঘটেছে।

আমাদের বাড়ি পায়রা নদীর একদম কাছে, ঘরের পিছনের পুকুর পাড় থেকে নদী দেখা যায়। জ্যোৎস্নারাতে পুকুরের পাড় থেকে নদীর দিকে তাকালে মনে হয় কেউ যেন তরল রুপা ঢেলে দিয়েছে। গ্রামের সবাই ডাকাতির ভয়ে অস্থির আছে। আমার আব্বা একটু দূরের একটা প্রাইমারি স্কুলের হেড মাস্টার, আমার মামা আমাদের গ্রামের প্রাইমারি স্কুলের হেড মাস্টার। আমি মামার স্কুল থেকে ফাইভে চলে গেছি আব্বার স্কুলে। ওখানে হাই স্কুলও আছে। আমি হাই স্কুলে ক্লাস সেভেনে পড়ি। বর্ষাকালে প্রায়ই স্কুলে যাই না। অনেক দূরে স্কুল, রাস্তাঘাট কাদা হয়ে থাকে, যেতে কষ্ট হয় তাই ঘরে বসে পড়ি।

পৌষ মাসে ধান ওঠার পরে আব্বা একদিন হাটে গেলেন নৌকা বোঝাই ধান নিয়ে বেচতে। আব্বা হাট থেকে এসে উঠানে পা দিয়েই আমার নাম ধরে ডাক দিলেন, 'আয়েশা, আম্মা আয়েশা'। আমার ভাইয়েরা আমার প্রতি ঈর্ষা করে কিনা জানি না, কিন্তু আমি একমাত্র মেয়ে হওয়াতে আব্বা আমাকেই সবচেয়ে বেশি আদর করেন এবং সেটা বোঝা যায়। আমি দৌড়ে গিয়ে আব্বার হাত থেকে ছাতা আর চটের ব্যাগটা নিয়ে নেই। ব্যাগে কিছু বাজার দেখা যাচ্ছে। উপরের দিকেই জিলাপির প্যাকেট, আমি ওটা তুলে নিয়ে একটা খেতে শুরু করলাম। মা আব্বাকে জিজ্ঞেস করলেন, 'ভাত দিমু'?

আব্বা বললেন, 'না ওজুর পানি দেও,  আছরের নামাযের ওয়াক্ত যায় যায়। নামাজ পড়ি আগে। রিডা (রিঠা) মাছ আনছি, তুমি আগে রান্ধ। মাগরিবের নামাজ পইড়া একবারে ভাত খামু'।
আব্বা পাঞ্জাবির পকেট থেকে টাকা বের করে মায়ের হাতে দিয়ে বললেন, 'আলমারিতে তুইল্লা রাহো,  সাবধানে। এবার ধান্যের দাম ভালো পাইছি'।

আব্বার মুখে পরিতৃপ্তির হাসি। দেখে আমার ভালো লাগে। কত কষ্ট করে লোকজন সাথে  নিয়ে স্কুলের চাকরির পাশাপাশি আব্বা-মা এই ফসল ফলায় তার সাক্ষী আমরা ভাইবোনরা।

মা আব্বার হাত থেকে টাকা নিয়ে কাঠের আলমারি খুলে ভিতরের তাকে রেখে আলমারিতে তালা দিয়ে  চাবিটা নিজের আঁচলে বেঁধে রাখল। আলমারিতে মায়ের কিছু সোনার গয়না, আগের ধান বেচা টাকা, আব্বার বেতনের টাকা সব রাখা আছে।

মা খুব তাড়াতাড়ি মাছ কুটে ধুয়ে মাখামাখা ঝোল করে মাছ আর ভাত রান্না করে ফেললো। রান্নার সুন্দর ঘ্রাণ বের হয়েছে। রান্না শেষে মা রিঠা মাছের তরকারির উপরে ছড়িয়ে দেবে ভাজা জিরার গুড়া। তখন সুঘ্রাণের সাথে অন্যমাত্রা যোগ হবে। সেই ঘ্রাণ নাকে প্রবেশ করা মাত্রই পেটে ক্ষুধা চনমনিয়ে উঠবে।

আমি হ্যারিকেন মুছে কুপি আর হ্যারিকেনগুলোতে তেল ভরে জ্বালিয়ে দিলাম। মা মুরগির খোপের দরজা বন্ধ করতে ভুলে গেছিল। আমাকে বলল, 'যা তো মনু, খোপডা লাগাইয়া আয়'। আমি মুরগির খোপের দরজা বন্ধ করে এলাম। একবার মা মুরগির খোপ বন্ধ করতে ভুলে গিয়েছিল। সকালে উঠে দেখে আমাদের বেশিরভাগ হাঁস মুরগিই শিয়াল খেয়ে গেছে বা কামড়ে রেখে গেছে। মায়ের সে কি কান্না!

মাগরিবের নামাজ পড়ার একটু পরেই আমরা সবাই খেতে বসলাম। আমরা সাধারণত সন্ধ্যার পরে কিছুক্ষণ পড়ালেখা করার পরে খাই। কিন্তু আজ যেহেতু আব্বা এখনই খাবে তাই আমরাও খেলাম, মাছ, ভাত আর দুপুরের রান্না করা চিংড়ি মাছ দিয়ে লাউ। খেতে খেতে আব্বা বললেন, 'তোমার রান্না খুব ভালো হইছে ফজলের মা। তুমি তোমার মায়ের রান্ধনের হাত পাইছো। আমার শাশুড়ির কতা মনে পইড়া গেলো। কতো রকমের মাছ যে খাওয়াইছে আমারে, আর কতো মজার যে তার রান্ধন আছিল। আল্লাহ্‌ তাঁরে বেহেস্ত নসিব করুক, তোমরা সবাই আমিন বলো'।

আমি, আমার বড় এক ভাই, ছোট দুই ভাই আর মা সমস্বরে বলি, 'আমিন'।
আমাদের সবার বড় ভাই বাড়ি নাই, পটুয়াখালী শহরে হোস্টেলে থেকে কলেজে পড়ে। খাওয়ার পরে কিছুক্ষণ পড়ালেখা করে আমরা ভাইবোনরা দোতলায় ঘুমাতে গেলাম আর আব্বা মা নিচে ঘুমাল। আমাদের ঘর কাঠ আর টিনের তৈরি দোতলা, দুই বছর হলো পুরানো একতলা ঘর ভেঙ্গে বানানো হয়েছে।

হঠাৎ ঘুম ভেঙ্গে দেখি দিনের আলোর মতো চারিদিক ফর্সা। আমি ভাবলাম এতো ঘুমালাম, স্কুলে দেরি হয়ে যাবে। সঙ্গে সঙ্গে অনেক লোকের পায়ের আর কথার আওয়াজ পেলাম। দেখি আব্বা মা উপরে উঠে এসে ঝাপ (সিড়ির  মুখে কাঠের তৈরি ঢাকনা) বন্ধ করছে।  আর লোকজন নিচে দরজায় লাথি মারছে, আব্বার নাম ধরে ডাকছে আর বলছে, 'এই মাস্টার দরজা খোল। আমরা তোর কোন খেতি হরমু আনে না, টাহা দিবি, মোরা টাহা লইয়া চইল্লা যামু। ঝামেলা হরলে গুলি কইররা মাইররা রাইখ্যা যামু'। অনেকবার জোরে জোরে লাথি দেয়ার  ফলে সামনের দরজা ভেঙ্গে গেলো। তারা ঘরে ঢুকে দাপিয়ে বেড়াতে লাগলো। কাউকে না দেখে আরো খেপে গেলো।

একজন চেঁচিয়ে বলল, 'এই তো আলমারি। টাহা তো এইর মধ্যেই থাহার কতা'।
- কিন্তু চাবি কই পামু? হালারা গ্যাছে কই? খাটের তলে দ্যাখ?
- এই তোরা পাকের ঘরে দ্যাখ।
ডাকাতরা আলমারির দরজার তালা ভেঙে ফেলল। কিন্তু কিছুই পায়নি, কারণ মা সব টাকা আর গয়না শোয়ার আগেই দোতলায় রেখে গিয়েছিল।
টাকা না পেয়ে তারা আর ক্ষিপ্ত হয়ে গালাগাল করতে লাগলো।
আমরা দোতলায় বসে সব শুনছি আর আল্লাবিল্লা করছি।এই বুঝি দোতলায় চলে এলো। এর আগে কোনদিন আমাদের বাড়িতে ডাকাতি হয়নি। অনেক বাড়িতে ডাকাতির খবর শুনেছি। ডাকাতরা চেঁচামেচি আর গালিগালাজ করেই যাচ্ছে, 'শালা, হারামজাদা মাস্টার তুই কই? তাড়াতাড়ি আমাগো টাকা পয়সা আর সোনাদানা দিয়ে দে আমরা চইল্লা যাই'।

ওদের কথা শুনে মনে হয় যেন ওদের টাকা আমরা আটকে রেখেছি।
একজন বলল, 'ওস্তাদ এই যে সিড়ি, হালারা মনে অয় দোতলায়'। সিড়িতে ধুপধাপ পায়ের শব্দ। আমরা ভয়ে অস্থির ওরা দোতলায় চলে এলো বলে। এবার একজন বলছে, 'উপরে উইঠা ঝাপ বন্ধ কইরা বইয়া রইছে। এই মাস্টার নাম উপর থাইক্কা। নাইলে ঝাপ ভাইঙ্গা হালামু'।

বলতে না বলতেই কি একটা দিয়ে যেন ঝাপের নিচ থেকে খোঁচাতে শুরু করল। আমরা ভয়ে কাঁপছি, ঝাপটা ভাঙতে পারলেই উপরে উঠে আসবে। আমি তীক্ষ্ণ চোখে ঝাপের দিকে তাকিয়ে আছি। একটা খোন্তা (কুঠারের মত লোহার ফলা, লম্বা কাঠের মাথায় আটকানো থাকে) দিয়ে খোঁচাচ্ছে। খোন্তার মাথাটা দুইটা কাঠের মাঝ দিয়ে একটু উঠে এলো। এবার ওটা টেনে নামিয়ে নিয়ে আবার যখন আরো জোরে উপরের দিকে ঠেলে দিলো, ওটা হাত খানেক উপরে চলে এলো। আমি ওদিকে তাকিয়েই ছিলাম। অতি দ্রুত ঝাঁপিয়ে পরে খোন্তাটা দুই হাতে জাপটে ধরলাম। আমি কি করছি, মুহূর্তেই সবাই বুঝতে পারলো। সবাই মিলে খোন্তাটাকে জড়িয়ে ধরে জোরে টান দিতেই খোন্তা ওদের পক্ষ ত্যাগ করে আমাদের দিকে চলে এলো। এবার ডাকাতরা আরো রেগে গেলো আর গালি দিতে দিতে নিচে কিছুক্ষণ তোলপাড় করলো। কিছুক্ষণ রান্নাঘরে শব্দ শুনলাম। একটু পরে ওদের চলে যাওয়ার শব্দ শুনলাম। আমরা ভয়ে আর নিচে নামিনি, ঘুমাইওনি। ভোরের আলো ফোটার সঙ্গে সঙ্গে নিচে নেমে এসে দেখি ওরা ভাত তরকারি খেয়ে গেছে আর কিছু জিনিস এলোমেলো করে রেখে গেছে রাগের চোটে।

আমার তাৎক্ষণিক বুদ্ধি আর সাহসিকতার জন্য আমরা ডাকাতদের পরাজিত করতে পারলাম। পরেরদিন সবাই আমার বুদ্ধি আর সাহসের অনেক তারিফ করল। সেই থেকে আব্বা আমাকে ডাকে সাহসী বালিকা।

(ঘটনাটা ঘটেছিল আমার ফুপুর বাড়িতে আর বালিকাটি আমার চেয়ে অল্প বড় আমার ফুপাত বোন। প্রথম পুরুষে লিখতে ভালো লাগলো, নিজেকে কেমন যেন সাহসী মনে হলো, তাই লিখলাম। নামগুলো বদলে দিয়েছি।)"
"'মহাজাগতিক ধূলিকণা' নামের একজন আমাকে ফ্রেন্ড রিকোয়েস্ট পাঠিয়েছে ফেসবুকে। আমি আতঙ্কিত হয়ে পড়েছি কারণ জাগতিক ধূলিকণার অত্যাচারে আমি বিরক্ত এবং বিব্রত। নাকে ধূলাবালি ঢুকে সুড়সুড়ি দেয়, ফুসফুসে ঢুকে খুসখুসে কাশি তৈরি করে। আমার খুব এলার্জি হয়, অনেক হাঁচি দেই। আমি একসঙ্গে ৮-১০টা হাঁচি দিয়ে ক্লান্ত হয়ে পড়ি, মাঝে মাঝে পিঠে ব্যথা অনুভব করি। 

শুধু হাঁচি এবং ব্যথা হলে না হয় চলতো, কিন্তু ঝামেলা হলো গিয়ে সেই হাঁচির শব্দ নিয়ে, বিকট শব্দে সেই হাঁচি বিস্ফোরিত হয়। আমার বর প্রায়ই আমার হাঁচির শব্দে চমকে উঠে বলেন, 'এত জোরে হাঁচি দিলে বিল্ডিংয়ের ফাউন্ডেশন দুর্বল হয়ে যাবে'। যাকগে ঘরের মানুষের কথায় আমি কোন গুরুত্ব দেই না। 

আমাদের অফিসের রিসিপ্সনিস্ট মেরী, বেশ বয়সি হাসিখুশি মানুষ। ওকে দেখলেই আমি মনে মনে ছড়া কাটি, 'ও মেরী কল দি ক্যাটল হোম'। একদিন আমার হাঁচির শব্দ শুনে রিসিপশন থেকে ছুটে এসে মেরী বলছে, 'তুমি এতো জোরে হাঁচি দিয়েছ? একদম আমার বাবার মতো, আমার বাবা অনেক জোরে হাঁচি দিত'। এরপর থেকে সে আমাকে দেখলেই বলতো, 'Small lady with a big sneeze.’ 

মেরীর কথায়ও খুব বেশি পাত্তা দেই না, কারণ ও একটু তারছেঁড়া।  একদিন আমি মোগলাই পরোটা বানিয়ে নিয়ে গেছি অফিসের কলিগদের খাওয়াবো বলে। মেরীর সামনের কাউন্টারে কাঁচের বাটিটা রাখতে রাখতে আমি বললাম,
Be careful, it is warm.
সে অবাক হয়ে চোখ গোল করে বলল, 
You have worms in it? 
এই হলো মেরী!  

আর একদিন সকালে আমি ক্লাস রুমে বসে আমার স্টুডেন্টদের জন্য অপেক্ষা করছি। হঠাৎ দেখি আমাদের অফিসের সিকিউরিটি গার্ড আলেক্স উঁকিঝুঁকি মারছে। জানতে চাইলাম, 'কি হয়েছে?' 
সে একটু ইতস্তত করে  বলল, 'না কিছু না, হাঁচির শব্দ শুনলাম তো তাই ভাবলাম এদিকে কে আছে দেখে যাই।' 
- আমি হাঁচি দিয়েছি। 
- ঠিক আছে।
 অ্যালেক্স চলে গেলো। অ্যালেক্স লস এঞ্জেলেস পুলিস বাহিনী থেকে অবসর নিয়ে আমাদের অফিসে চাকরি করছে, বেশ লম্বা চওড়া। সে সারাদিন অফিসের এমাথা থেকে ওমাথা, একতলা থেকে তিনতলা ঘুরে ঘুরে দেখে সবকিছু ঠিক আছে কি না। সে একবার একটা ইমেইল পাঠিয়েছিল যার প্রথম লাইন পড়ে আমি মনে করেছিলাম কোন মেহমান এসেছে অফিসে। ঠিক তা না। পুরাটা পড়ে দেখি, এক শিয়াল পণ্ডিতকে দেখা গেছে পার্কিং লটে, অতএব সবাই যেন সাবধানে চলাফেরা করে। শিয়াল পণ্ডিতের মতো অযাচিত মেহমানের সাথে দেখা হয়ে গেলে কামড় খওয়ার ভয় আছে। 

আমার মনে হলো অ্যালেক্স হয়তো ভেবেছিল শুটারদের কেউ একজন অফিসে ঢুকে ঘাপটি মেরে বসে সুযোগের অপেক্ষা করছে। সে সেই শুটারকে ধরতে এসে বিফল মনোরথ হয়ে ফিরে গেলো। অথবা সে দেখতে এসেছিল, হাঁচির শব্দে বিল্ডিংয়ের একাংশ ধ্বসে পড়েছে কি না। 

তবে এখন হাঁচি, কাশি খুব কম শব্দ করে বা নিঃশব্দে করার প্রাকটিস করছি। কারণ, একটু খুক খুক করে কাশি দিলেই আশপাশের লোকজন সন্দেহের দৃষ্টিতে তাকায়, বিশেষ করে অফিসের লোকজন, ভাবে করোনা ভাইরাস আমাকে ধরেছে। 

একজনের স্টাইল নকল করে লিখে ফেললাম। 

হাঁচি এবং কাশি 
অফিসে বসে আমি হাঁচি না,  
হাঁচি চাপার যন্ত্রণায় বাঁচি না।
হাঁচি এলে দৌড়ে চলে যাই রেস্ট রুমে, 
হেঁচে জানটা বাঁচাই কোনক্রমে। 
 
খুসখুসে কাশিটাকে গিলে ফেলি,
মাঝে মাঝে খক খক কেশে ফেলি। 
চারিদিকে চোরা চোখে চেয়ে দেখি, 
হায়, কয়েকজন শুনে ফেললো একি !       

'মহাজাগতিক ধূলিকনায়' আমার আরো অনেক বেশি এলার্জি হওয়ার সম্ভাবনা আছে। 
 
(বিঃ দ্রঃ হাতির গলার মালা, ঘোড়ার ডিমের ছানা, চাঁদের কলঙ্ক, শনির বলয়  ইত্যাদি ফলস নামের আইডি থেকে ফ্রেন্ড রিকোয়েস্ট না পাঠাতে বিনীত অনুরোধ করছি।)"
"খোপায় তারার ফুল

আমি তখন মোহাম্মদপুর উচ্চ বালিকা বিদ্যালয়ে পড়ি, সময়টা ১৯৭৬ সাল। আমি সপ্তম শ্রেণীতে আর আমার বড় বোনের বড় মেয়ে অষ্টম শ্রেণীতে। থাকি নুরজাহান রোডে আমার মেজো ভাইয়ের বাসায়। আমার ভাই ডাক্তার, চাকরি করেন পিজি হাসপাতালে। ভাইয়ের পোস্টিং বিদ্রোহী কবি কাজী নজরুল ইসলাম যেখানে চিকিৎসাধীন সেই ইউনিটে। আমরা খালা বোনঝি আবদার করলাম, ""আমরা কবিকে দেখতে যাবো""। আমার ভাই বললেন যে একদিন নিয়ে যাবেন। 

একদিন আমার ভাই বাসায় এসে খুবই আনন্দিত হয়ে বললেন যে আজ কবির মাঝে একটু উন্নতি লক্ষ্য করেছেন। রোজ ওনাকে খবরের কাগজ দেয়া হয়। উনি একটু দেখে নেড়েচেড়ে রেখে দেন। ওইদিন খবরের কাগজটা ওনার হাতে উল্টো করে দেয়া হয়েছিল (ইচ্ছা করে না)। উনি ওটা হাতে নিয়ে সোজা করে ধরলেন। এটা  খেয়াল করে আমার ভাইসহ অন্য ডাক্তাররা আবারো ওনাকে কাগজটা উল্টো করে দিলেন, উনি আবারো সোজা করে নিলেন। এভাবে যতবার ওনাকে কাগজটা উল্টো করে দেয়া হল, প্রত্যেকবার উনি সেটা সোজা করে ফেললেন। এতে করে ডাক্তাররা একটু আশা করলেন যে, উনি হয়তো কিছুটা ভালো হবেন। কিন্তু না, ওনার মধ্যে আর কোন উন্নতির লক্ষণ দেখা গেলো না। 

আমরা আজ যাবো, কাল যাবো করতে করতে শেষ পর্যন্ত সেই দুঃসংবাদটি এসেই গেলো আগস্টের উনত্রিশ তারিখে। আমাদের আর কবিকে কাছ থেকে দেখা হলো না। আমার মানসপটে  কাজী নজরুল ইসলাম হলেন সেই আয়তচোখের ঝাঁকড়া চুলের বাবরি দোলানো, আসরপ্রিয় মানুষ, যিনি আসর মাতিয়ে রাখতেন আসরের মধ্যমনি হয়ে। আর নিজেই হারমোনিয়াম টেনে নিয়ে ভরাট কণ্ঠে নিজের লেখা গান ধরতেন, ""মোর প্রিয়া হবে এসো রানী, দেব খোপায় তারার ফুল""।"
""
""
"আজ থেকে প্রায় তিন যুগ আগে আমরা যখন চাকরিতে ঢুকলাম, তখন খুব কম নারীরাই চাকরি করতেন। তাই ঘুষ নামক অতি উপাদেয় খাদ্য পুরুষ লোকরাই মূলত ভক্ষণ করতেন। তখন একটা কথা শুনতাম যে স্ত্রীর কারণেই পুরুষরা দূর্নীতিগ্রস্থ হয়, স্ত্রী চাইলে স্বামীকে দুর্নীতি করা থেকে নিবৃত্ত করতে পারেন। এখন উল্লেখযোগ্য সংখ্যক নারীরা চাকরি করেন। সমান অধিকারের যুগ, নারী-পুরুষ উভয়েই সমান তালে দুর্নীতি করেন, অনেকটা কেহ কারে নাহি ছাড়ে সমানে সমান। তাই এখন দুর্নীতি দমনে স্ত্রীদের আর কোন ভূমিকা নেই।   

আমি মাঝে মাঝে ভাবি ছেলেদের বাবা-মা, আত্মীয়-স্বজন, বন্ধু-বান্ধব, পাড়া-প্রতিবেশী ছাড়াও এই যে এত এত স্কুল-কলেজ-বিশ্ববিদ্যালয়, মসজিদ-মন্দির-গির্জা-প্যাগোডা-গুরুদুয়ারা, বা মাদ্রাসা, মক্তব, টোল ইত্যাদি সবাই মিলে ছেলেদেরকে বিগত ২০-২৫ বছর ধরে যে শিক্ষা দিলো, তার সবই বৃথা গেলো, ছেলেদের চেয়ে বয়সে ছোট অভিজ্ঞতায় কম তাদের স্ত্রীদের কাছে? ছেলের বউ হয়ে গেলো ছেলেকে নৈতিকতা শিখানোর শিক্ষক?  

ইভ টিজিংয়ের যন্ত্রণায় মেয়েরা স্কুল কলেজে যেতে পারে না। বাসে বা ফুটপাথে চলতে গেলে মেয়েরা হয় যৌন হয়রানির শিকার। আবারো বাণী এলো, মায়েদের দায়িত্ব ছেলেদেরকে এসব বিষয়ে সচেতন করা। মানলাম মা ছেলেদের বলবে অন্য নারীদের সম্মান করতে। কিন্তু বাবা বা সমাজের অন্য পুরুষদের কোন দায়িত্ব নেই? যখন একটা মেয়ে রাস্তাঘাটে যৌন হয়রানির শিকার হয়, আশপাশের লোকজন আনন্দিত চিত্তে তা দেখে। অনেকে খারাপ মন্তব্য করে, কেউ এগিয়ে এসে বখাটে ছেলেদের বলে না যে তারা খুব খারাপ কাজ করছে। এ বিষয়ে সামাজিক আন্দোলন গড়ে তোলা জরুরি। নাটক, সিনেমায় এগুলো দেখিয়ে আরো প্রমোট করা হয়। 

ইউ টিউবে একটা ভিডিও দেখলাম। একটা মেয়ে তার মাকে নিয়ে বাসে উঠে ইঞ্জিনের উপরে একটা সিট পেয়ে মাকে বসিয়ে দিয়ে নিজে দাঁড়িয়ে ছিল। পরে পিছনে একটা সিট খালি হলে মেয়েটা বসে। মেয়েটার পাশে এসে একটা লোক বসে। কিছুক্ষণ পরে মেয়েটা চোখ বন্ধ করে আছে দেখে লোকটা মনে করল যে মেয়েটা ঘুমাচ্ছে। লোকটা মেয়েটার গায়ে হাত দেয়। মেয়ে রেগে গিয়ে চেঁচামেচি শুরু করে, ওর মা ছুটে আসে, বাসের লোকজন সার্কাস দেখতে শুরু করে। লোকটা দ্রুত নেমে যেতে চায়। মেয়েটা লোকটার গেঞ্জি টেনে ধরে বলে, 'আমার পা ধরে মাফ চা, তারপরে বাস থেকে নামবি।'  
এর মধ্যে বাসের লোকজন বলা শুরু করলো, 'কেন ঝামেলা করছেন? ওকে ছেড়ে দেন।'
কেউ বলল, 'গায়ে হাত দিলেই যদি ফোস্কা পড়ে, তাহলে নিজে গাড়ি কিনে তাতে চড়লেই পারেন।'  
এর মধ্যে অনেকে আবার ভিডিও করতে শুরু করেছে। 
লোকটার গেঞ্জি ছিঁড়ে গেলো এবং সে মেয়েটার কাছে মাফ চেয়ে নেমে গেলো। 
বাসের লোকজন এবার বলছে, 'আপনি বয়স্ক লোকটাকে দিয়ে পা ধরালেন, আবার তার গেঞ্জি ছিঁড়ে ফেললেন'। 
- আন্টি আমরা আপনার মেয়ের ভিডিও করেছি, এটা ছেড়ে দিলে আপনারা সমাজে মুখ দেখাতে পারবেন?   
এই হলো সাধারণ মানুষের মানসিকতা এবং প্রতিক্রিয়া। মেয়েরা যৌন হয়রানির শিকার হলেই ভিক্টিম ব্লেমিং। লোকটা অন্যায় করলো, কেউ তাকে কিছু বলল না। সাবই মেয়েটাকে কথা শুনাল। লোকটা কিন্তু অস্বীকার করেনি তার অপরাধ।  

আমাদের দেশের ছেলেরা ঘরের কাজ কিছুই করে না। ইদানীং সাহায্যকারী পাওয়া যায় না বলে স্ত্রীদের কাজের চাপ বেশি, চাকরিজীবী নারীদের তো আরো বেশি কষ্ট। তো এটা নিয়ে কমপ্লেইন করলে ইদানীং পুরুষ লোকরা বলছে, 'কেমনে করবো? মা তো আমাদের কোন কাজ করতে শিখাননি। এখন আপনারা যারা মা আছেন, তারা তাদের ছেলেদের শিখান, যাতে তারা তাদের স্ত্রীদের সাহায্য করতে পারে।'

ভালোই বুদ্ধি ! আজ মা তার ছেলেকে শিখালে ছেলের বউ তার সুফল ভোগ করবে, মা কি পাবে? তবে কথা হলো শিক্ষার  কোন বয়স নেই। মানুষ দোলনা থেকে কবর পর্যন্ত শেখে। আজ থেকেই নিজের ছেলের সাথে কাজ শিখুন এবং স্ত্রীকে সাহায্য করা শুরু করুন। আর থালাবাটি ধোয়া বা পিঁয়াজ কাটা শিখা লাগে না, চাইলেই পারা যায়।  
ওহ আচ্ছা বলতে ভুলে গেছি, তার আগে বন্ধ করুন, 'এটা দাও, ওটা দাও বলা'।
নিজের চশমা, ঘড়ি, কলম, শার্ট, প্যান্ট, মোজা, জুতা নিজেই গুছিয়ে রেখে ম্যানেজ করতে শিখুন। বাংলা সিনেমার সেই যুগ শেষ।   

আমার মনে হয় এখনকার পরিবর্তিত সময়ের প্রেক্ষাপটে নারীরা বা মায়েরা সব কাজ করবেন, পুরুষ শুধুই রোজগার করবেন আর কিছু করবেন না, এই ধারনা থেকে বের হয়ে আসা উচিত।"
"বুক রিভিউ 
বইয়ের নামঃ ছিন্ন মেঘের ফাঁকে
লেখকঃ নাজমুন নাহার শামস 
প্রকাশকঃ ছায়াবীথি 
পৃষ্ঠা সংখ্যাঃ ১৪৪ 
প্রচ্ছদঃ নাজমুস শামস (লেখিকার ভাই) 
মূল্যঃ ৩০০ টাকা   
 
সুলেখিকা নাজমুন নাহার শামসের লেখা ছিন্ন মেঘের  ফাঁকে উপন্যাসটি পড়ে শেষ করলাম। বইটি ২০২২ সালের বইমেলায় প্রকাশিত তাঁর প্রথম উপন্যাস। ফেইসবুকের পেন্সিল গ্রুপে তার বেশ কিছু লেখা পড়ে  আমি তার ভক্ত হয়ে গিয়েছি। পরবর্তীতে জানতে পারি তিনি আমার বেশ জুনিয়র বুয়েটিয়ান, এই তথ্যটা জেনে স্বাভাবিক কারণেই তাঁর প্রতি আমার আগ্রহ এবং ভালবাসা বেড়ে গেছে। 

 
উকিল তমা এবং তার ডাক্তার স্বামী ফয়সাল মিলে রেপ ভিকটিমদের জন্য অপরাজিতা নমের একটা ওয়ান স্টপ সার্ভিস সেন্টার চালায়। যেখান থেকে রেপ ভিকটিমদের মেডিকাল, মানসিক ও আইনি সহায়তা দেয়া হয়।  তমা আর ফয়সালের আছে অতীতের কিছু তিক্ত অভিজ্ঞতা, যা তাদেরকে উদ্বুদ্ধ করে এরকম একটি  সেবামূলক প্রতিষ্ঠান স্থাপন করতে। তাঁরা দুজনে হয়ে উঠে নিজেদের পরস্পরের সাপোর্ট। একদিন ওদের প্রতিষ্ঠানে আসে অপরাজিতা নামের একটি মেয়ে। কিন্তু এ কি ! অপরাজিতার বাবাকে দেখে তমা অসুস্থ হয়ে পড়লো কেন? তাদের মাঝে কি সম্পর্ক? তমা কি পারবে স্বাভাবিক হয়ে অপরাজিতাকে সাপোর্ট দিতে? তমা আর ফয়সালের জীবনের অতীত কাহিনীই বা কি, যা তাদের এই কেন্দ্র চালাতে সাহস যোগাচ্ছে? জানতে হলে পড়ুন ছিন্ন মেঘের ফাঁকে। 

বইটির নামকরন আমার কাছে সার্থক মনে হয়েছে। একটা মেয়ে যখন রেপ ভিক্টিম হয়, তার চারিদিক আঁধারে ঢেকে যায়। সেই মেঘে ঢাকা আঁধারের মাঝে অপরাজিতা যেন মেঘের ফাঁক ফোকর গলে এক টুকরা আলো এবং উত্তাপ হয়ে ওইসব মেয়েদের পাশে দাঁড়ায়। মেয়েরা সেই উত্তাপ গায়ে মেখে ঘুরে দাঁড়িয়ে সেই আলোতেই শুরু করে নতুন পথে চলা। 

বইয়ের চরিত্রগুলোর মাঝে আমার কাছে সবচেয়ে ভালো লেগেছে তমার শাশুড়ির চরিত্র। আমরা গল্প, নাটক, সিনেমা বা বাস্তবে যেসব শাশুড়িদের দেখি তমার শাশুড়ি তাদের থেক সম্পূর্ন আলাদা। তিনি ছেলের বউকে নিজের মেয়ের মতো আদর করেন, তমা কোনদিন মা হতে পারবে না জেনেও তাঁর একমাত্র ছেলের সাথে তমার বিয়ে দেন। বাস্তবে এমন শাশুড়ি না পাওয়া গেলেও লেখিকাকে সাধুবাদ জানাই এমন চমৎকার একজন শাশুড়ির চরিত্র সৃষ্টির জন্য। বই পড়ে শাশুড়িরা যদি নিজেদের একটু পরিবর্তন করেন, এটাই ভরসা।  

       
এই বই পড়ে পাঠকের মনেই হবে না যে এটা লেখিকার প্রথম বই। গল্পের গাঁথুনি, লেখার গতি এবং ভাষা সত্যি মনোমুগ্ধকর। লেখা পাঠককে ধরে রাখে, এক বসায় শেষ করে দেয়ার মতো একটা বই এটা।

গল্পে না বাস্তবেও এমন অনেক সেন্টার চালু হোক ওইসব মেয়েদের পাশে দাঁড়ানোর জন্য। আর আইনের যথাযথ প্রয়োগ করে দৃস্টান্তমূলক শাস্তির মাধ্যমে রেপ নামক অভিশাপ থেকে মুক্তি পাক সমাজ এটাই আমার প্রত্যাশা।

বইটি রকমারি থেকে কিনতে পারবেন নিচের লিংকে ক্লিক করে।

https://www.rokomari.com/book/223765/chhinno-megher-fake

কেউ আমেরিকায় বসে পেতে চাইলে লেখিকাকে ইনবক্সে জানালে তিনি ডাকে পাঠাবেন।"
"জীবনে কোন এওয়ার্ড পেলাম না, সেই দুঃখে মমতাজির ননসেন্স ছড়া পড়ে উদ্বুদ্ধ হয়ে লিখে ফেললাম। 
১

নাচ 
গোরু ডাকে হাম্বা,
 নাচে দেখ রম্ভা। 
ধেই ধেই নাচের তালে, 
খেই টেই হারিয়ে ফেলে। 
 
না এটা তেমন ননসেন্স হলো না। আর একটা চেষ্টা করি। 

২। 
কিংকং 
তিড়িং বিরিং কিরিং কিং,
ব্যাঙ নাচে ধিরিং ধিং। 
চ্যাঙ লাফায় ডিং ডং,
খুকু নাচে টিং টং। 

যাই এবার একটু গদ্য লিখি গিয়ে। বলা তো যায় না কোনটাতে ভাগ্যর দড়ি ফটাস করে ছিড়ে যায়!"
"￼"
"আমি ক্লাস সিক্স থেকেই আব্বা-মাকে ছেড়ে গ্রাম থেকে শহরে পড়তে চলে যাই। আমি একা না আমার বড় সব ভাইবোনদের-ই এটা করতে হয়েছে গ্রামে কোন হাই স্কুল ছিল না বলে। আমি মাকে ছেড়ে বাড়ি থেকে পটুয়াখালী আসার সময় কাঁদতাম না, পিছনে ফিরে তাকাতামও না। মা ও কাঁদতেন না। আমি কাঁদতাম না কারণ আমি কাঁদলে যদি মা কাঁদেন সেই ভয়ে, মায়েরও মনে হয় অনুরূপ কোন ভয় ছিল। আমি অত কম বয়সেও বুঝতে পারতাম এই যাওয়াটা আমার ভালোর জন্য। 

পটুয়াখালী সরকারি উচ্চ বালিকা বিদ্যালয়ে ক্লাস সিক্স পড়ে, ঢাকার মোহাম্মদপুর উচ্চ বালিকা বিদ্যালয়ে সেভেন আর এইটের মাঝামাঝি পড়ে, আবার এইটের মাঝখানে জুলাই মাসে গিয়ে ভর্তি হলাম পটুয়াখালী  শেরে বাংলা উচ্চ বালিকা বিদ্যালয়ে। এই দৌড়াদৌড়িতে আমার পড়ার খুব ক্ষতি হলো।

পটুয়াখালী থাকতে তাও ঘন ঘন বাড়ি যেতাম বা আব্বা-মা প্রায়ই আসতেন, কিন্তু ঢাকায় আসার পরে সেই দেখা সাক্ষাৎ ও  কমে গেলো। আব্বা-মা তিন চার মাস পরে পরে ঢাকা আসতেন। 

একবার ঢাকা থেকে আব্বা-মা বাড়ি যাবেন। তখন সন্ধ্যা ছয়টায় পটুয়াখালীর লঞ্চ সদরঘাট থেকে ছেড়ে যেতো। আব্বা-মা দুপুরের খাবার খেয়ে তিনটার দিকে চলে গেলেন। সকালে আব্বা এসে হাজির। সেজদা (আমার সেজো ভাই) দরজা খুলে আব্বাকে একা দেখে ধরে নিলেন যে লঞ্চডুবি হয়ে মা মারা গেছেন। সেজদা মেঝেতে বসে পরে হাত পা ছুঁড়ে, 'মা, আমার মা কই...' বলে কান্না জুড়ে দিলেন। আমরা উপস্থিত সাবই কাঁদতে শুরু করলাম। আব্বা তাড়াতাড়ি বললেন, 'তোর মায়ের কিছু হয় নাই।' 

কান্নাকাটি দেখে আব্বার গলা ধরে এসেছিল। আব্বার কথা শুনে যা বুঝলাম লঞ্চ এক্সিডেন্ট হয়েছে কিন্তু ডুবে নাই। মায়ের মাথা ফেটে গেছে, মাকে আর একটা লঞ্চে বসিয়ে রেখে আব্বা আমাদের খবর দিতে এসেছেন। ওই লঞ্চে করে আজ বাড়ি যাবেন। কিছুক্ষণ পরে মায়ের সঙ্গে দেখা করতে সেজদা যাচ্ছেন, আমাকে বললেন, 'তুই যাবি?' 
 আমি বললাম, 'হ্যাঁ, যাবো।'  

বাসে করে যেতে যেতে আমি ভাবছি মায়ের মাথা ফেটে গেছে তাঁকে হাসপাতালে ভর্তি না করে আব্বা কেন একটা লঞ্চে বসিয়ে রেখে আসলেন? আবার ওই লঞ্চটা যদি ছেড়ে চলে যায় বা কোন কারণে আব্বা মাকে খুঁজে না পান, তাহলে তো মা হারিয়ে যাবেন। এসব কথা মনে মনে ভাবছি আর মন খারাপ করছি, কিন্তু মুখ ফুটে বলার সাহস নাই।

আব্বার সাথে একটা লঞ্চে গিয়ে ঠিকই মায়ের দেখা পেলাম। আমি গিয়ে মায়ের পাশে বসলাম মা আমকে বিস্কুট খেতে দিলেন। আমি মায়ের শাড়ির আঁচলে ঢাকা মাথার দিকে তাকাই আর ব্যান্ডেজ খুঁজি। কোথাও কিছু খুঁজে না পেয়ে জানতে চাইলাম, 'মাথা কোথায় ফাটছে?'  
- আমার মাথা ফাটে নাই তো। 
আমার কথা শুনে সেজদা হেসে বললেন, 'ও তুই ভাবছিস মায়ের মাথা ফেটে গেছে? লঞ্চের মাথা ফেটে  গেছে।'  

এতক্ষণে আমি বুঝলাম, আর একটা লঞ্চের সাথে ধাক্কা লেগে আব্বাদের বহনকারী লঞ্চটার মাথা ফেটে  গেছে। ওই ফাটা মাথা নিয়ে লঞ্চটা কিভাবে সদরঘাট ফিরে এলো কে জানে? কিছুক্ষণ থেকে আমরা বাসায় ফিরে এলাম। 

একে একে সেজদা (১৯৯০), মা (১৯৯৬), আব্বা (২০০১) সবাই চলে গেলেন। 

পটুয়াখালীর লঞ্চ ঢাকায় এসে পৌঁছায় খুব ভোরে। সকালে আব্বার কড়া নাড়ার শব্দে ঘুম ভেঙে গেলে মনে মনে খুশি হতাম, সঙ্গে মা থাকলে তো মহাখুশি। প্রায়ই সকালে ঘুম ভেঙে ওই কড়া নাড়ার শব্দের অপেক্ষায় থাকতাম। এখন বুঝি তখন আসলে আমি তাদেরকে মিস করতাম। 

১৯৯৬ সালের জানুয়ারী মাসে আমার বড় বোনের বড় ছেলের বৌভাতের দিন আমি মাকে শাড়ি পরিয়ে দিয়েছিলাম। আমি খুলনা থেকে এসেছিলাম বিভাগীয় পরীক্ষা দিতে আর বিয়ে খেতে। আমার বড় ছেলে নাফিকে নিয়ে সেই যে খুলনা চলে গেলাম, তারপরে আমি আর আমার মাকে দেখিনি জীবিত কিংবা মৃত। 

রাব্বির হামহুমা কামা রাব্বা ইয়ানি সাগীরা ।"
"গতবছরের লেখা।"
"এবার ঈদে নাবিল এসেছিল, তাই আনন্দটা বেশি হয়েছিলো। প্লেনে এসেছে বলে গাসকে নিয়ে আসতে পারেনি, তাই আমাদের একটু মন খারাপ ছিল। গাড়িতে আসলে একটা ব্যাগে ভরে পিছনের সিটে রেখে দিলে অনেক ম্যাঁও করে। ছেড়ে দিলে আবার নিজেই গাড়ি চালাতে চায়। মোট কথা ৬-৭ ঘণ্টার জার্নিতে বেশ জ্বালায়। 

ঈদের দিন গিয়েছিলাম বোলিংয়ে। প্রথম রাউন্ডে নাবিল সর্বোচ্চ স্কোর করে ফার্স্ট হয় আর আমি পাঁচজনের মধ্যে একেবারে পঞ্চম। দ্বিতীয় রাউন্ডে আমি প্রথম আর নাবিল দ্বিতীয়। কি করে লাস্ট থেকে ফার্স্ট হলাম? চিটিং করে? না, 'ঝড়ে বক পড়ে, ফকিরের কেরামতি বাড়ে'। কেমনে কেমনে জানি একবারে ১০টা পিনই ফেলে দিয়ে বোনাস পেয়ে গেছি। জীবনে প্রথম বার, হয়তো বা  শেষবার সবগুলো পিন একবাবে ফেলতে পেরে নিজেকে নিয়ে কেমন যেন একটু গর্ব বোধ হচ্ছে!

ওদিকে আমাদের পাশেই এক লোক একা খেলছিল। সে প্রত্যেকবারে সবগুলো পিন ফেলে দিচ্ছিল, দেখে আমি হিংসায় মরে যাচ্ছিলাম।"
"এবারের ঈদ নানা কারণে বৈচিত্র্যময়। 

রিমি প্রথমবারের মতো আমাদের সাথে ঈদুল ফিতর উদযাপন করলো।

আমি জীবনে প্রথমবারের মতো চাঁদরাতের অনুষ্ঠানে গেলাম। 

ঈদের দিন কিছুই রান্না না করে ব্যাপক ঘোরাফেরা করে বইরে বাইরে খেলাম।

চাঁদরাত উপলক্ষে লিটল বাংলাদেশ আর লিটল ঢাকা দুই জায়গায় অনুষ্ঠানের আয়োজন করেছিলো। আমরা গিয়েছিলাম লিটল বাংলাদেশের অনুষ্ঠানে, এটি Church of Scientology, Los Angeles এ অনুষ্ঠিত হয়।

মেলার মতো দোকানে খাবার, গয়না, কাপড় বিক্রি হচ্ছিল। মেহেদি লাগানোর লাইনে ভীড় ছিলো। নাবিল বলল, ‘আমেরিকায় এতো বাংলাদেশী এখন সঙ্গে দেখিনি।‘

একটা রুমে গান বাজনা আর বাইরের খোলা চত্বরে দোকানপাট নিয়ে বেশ ভালো আয়োজন ছিলো।"
"বেগুনের গুণ, দ্রব্যমূল্যের ঊর্ধ্বগতি ও ইউক্রেন যুদ্ধ 
গ্রামে একটা কথা প্রচলিত আছে। কথাটা হলো, যদি তুমি কারো ছোটখাট অপকার করতে চাও তবে তাকে বাজারে গিয়ে বেগুন কেনার পরামর্শ দাও, আর যদি কারো বড় রকমের কোন ক্ষতি করতে চাও, তাহলে তাকে দ্বিতীয় বিয়ের পরামর্শ দাও। বেগুন কিনলে ছোটমোটো ক্ষতি হবে কেন? কারণ বেগুন রান্না করতে অনেক বেশি তেল লাগে, সেই তেল কিনতে সে আর্থিক ক্ষতির সম্মুখীন হবে। আর বড় ক্ষতির কারণ তো ব্যাখ্যার দরকার নেই। 

লোকে বলে, 'যার নাই কোন গুণ, সে হলো বেগুন'। আবার অনেকে বলে, 'যা খেলে শরীর চুলকায় তার এতো দাম'! কিন্তু লোকে যে যাই বলে বলুক, রোযার দিনে তরকারি সমাজের ব্রাহ্মণে উত্তীর্ন হয় বেগুন এবং তার দাম সাধারণের ধরা ছোঁয়ার বাইরে চলে যায়। কারণ বেগুন বেসনে চুবিয়ে, তেলে ভেজে আমরা অতি উপাদেয় এক খাদ্য প্রস্তুত করতে শিখে গেছি, যার শৈল্পিক একটা নাম আমরা দিয়েছি, বেগুনী।   

কিন্তু যে কোন শাক, সব্জি বা পিঁয়াজ বেসনে চুবিয়ে ভাজলেই তোফা ইফতারি হয়ে যায়। জনগণ বেগুন কেনা বাদ দিলেই হয়ে যায়। কিন্তু কথা হলো এইভাবে বাদ দিতে দিতে কিছুই কি আর বাকি থাকবে? ফেইসবুকে একজন রম্য লিখেছে তাতে দেখলাম দই ডিপ ফ্রিজে জমিয়ে কিউব বানিয়ে সেই কিউবকে বেসনে চুবিয়ে ভেজে ইফতারি বানিয়েছে। আমি আর পরীক্ষা করতে যাইনি, ইফতারের আগে তেল ছিটকে মুখে ফোস্কা পড়ার ভয়ে।  

আমাদের দেশে সব সময়ই জিনিসপত্রের দাম ওঠানামা করে। রোযা, ঈদ বা অন্য কোন উপলক্ষ হলে তো কথাই নেই। বাজারে একেবারে আগুন লেগে যায়। 
আগুণের কথা যখন এসেই পড়ল তাহলে একটা গল্প বলি। এক ভদ্রলোক বাজার থেকে এসে বলছেন, 'আর বলো না গিন্নি, বাজারে এক্কেবারে আগুন লেগে গেছে।'
বাজারের ব্যাগ থেকে পঁচা মাছ বের করতে করতে গিন্নির মেজাজ তিরিক্ষি হয়ে গেছে। সে ঝাঁজের সঙ্গে উত্তর দিলো, 'বাজারে আগুন লেগেছে তো আমি কি করবো মিনসে? আমি কি ফায়ার ব্রিগেড? ওদেরকে খবর দিয়ে আসলেই তো পারতে।' 
ভদ্রলোক মনে মনে ভাবেন, 'একেই বলে স্ত্রী বুদ্ধি !' 
মুখে কিছু বলার সাহস নেই, কারণ পঁচা মাছের গন্ধ তার নাকে এসেও ঝাপটা দিচ্ছে।

রোযা এলেই দ্রব্যমূল্যর ঊর্ধ্বগতি নিয়ে খবরের কাগজে আর টেলিভিশনে হেড লাইন হয়। আর এখন তো ফেইসবুক আছেই। আমার এসব গা সওয়া হয়ে গেছে। আমি মনে মনে ভাবি কেন রে বাবা ছোটবেলায় অংক করেননি? ওই যে একটা অংক আছে না, ""চায়ের মূল্য শতকরা ১০ ভাগ বৃদ্ধি পাইল। রমিজ সাহেবের পরিবারে চা পাতা ক্রয় বাবদ মাসে  ১২৬ টাকা খরচ হইলে, চায়ের ব্যবহার শতকরা কত কমাইলে ওই পরিবারের চা বাবদ খরচ একই থাকিবে?""  

না, আমি ক্যালকুলেটর হাতে নিয়ে অংক করে টু দি পয়েন্টে ব্যবহার কমাই না। তবে কমিয়ে ফেলি। এখানেও ঝামেলা আছে। কমাতে কমাতে নাই হয়ে যাওয়ার সম্ভাবনা। চায়ের দাম দিগুণ হলে, দিনে দুই কাপের জায়গায় এক কাপ খেলে চলে, আবার দিগুণ হলে না হয় আধা কাপই খেলো কেউ। কিন্তু আবারো দিগুণ হলে মোটের উপরে চা খাওয়াই বাদ দিতে হবে। এভাবেই মধ্যম এবং নিম্ন আয়ের মানুষের কিসমত থেকে অনেক খাবার বাদ হয়ে যাচ্ছে। আবার কিছু জিনিস আছে যা না হলেই চলে না। যেমন লবণ, ধনী-গরিব সবারই দরকার এবং মোটামুটি একই পরিমাণে দরকার। দাম বাড়লে ব্যবহার কমানোর উপায় নেই। একই ধরনের পণ্য চাল, ভোজ্য তেল এবং কেরোসিন তেল।
 
দেশে থাকতে একদিন জিসিপত্রের দাম নিয়ে কমপ্লেইন করছিলাম। আমার একজন সহকর্মী বললেন যে জিনিসপত্রের দাম নিয়ে কথা বলা নাকি আমাকে মানায় না। আমি কোন উত্তর দেইনি, বা প্রশ্ন করিনি কেন? আমি অবশ্য বুঝতে পেরেছিলাম, উনি বলতে চেয়েছিলেন যে আমি যথেষ্ট সচ্ছল, তাই ওটা আমার কথা বলার বিষয় না। কিন্তু আমি অবাক হয়েছিলাম যেসব বিষয় খবরে আসে তা নিয়ে কথা বলা যাবে না কেন এটা ভেবে।  

আমেরিকায় আসার পরে কি শান্তি, কি শান্তি, জিনিসপত্রের দাম মোটামুটি স্থিতিশীল। সব জিনিসের দামই টাকায় কনভার্ট করলে বাংলাদেশের তুলনায় বেশি, কিন্তু বেতনের তুলনায় অনেক কম। বাংলাদেশের লোকজন যখন (২০১৯ সালে) পিঁয়াজের ঝাঁঝে কেঁদে ফেইসবুক ভাসিয়ে ফেললো, তখন আমি মুচকি মুচকি হাসি আর তিন পাউন্ড (১.৫ কেজি প্রায়) পিঁয়াজ ১ ডলারে (৮০ টাকায়) কিনি, মাঝে মাঝে ১ ডলারে ৫ পাউন্ডও পাওয়া যেতো। কিন্তু কথায় বলে যায় দিন ভালো আসে দিন খারাপ। 

আমেরিকায় এর আগে কোভিড ১৯ উপলক্ষেও জিনিসপত্রের দাম কিছুটা বেড়েছিল। ইউক্রেন যুদ্ধ শুরু হওয়ার পর থেকে ধাপে ধাপে গ্যাসের (পেট্রোলের)  দাম যেমন বেড়েছে তেমনি বাজারে জিনিসপত্রের দাম প্রতিদিনই যেন একটু একটু করে বাড়ছে। অথচ আমেরিকা তার মোট ব্যবহৃত গ্যাসের মাত্র ৭% রাশিয়া থেকে আমদানি করতো। 

আমরা ২০১০ সালে আমেরিকায় এসে গ্যাসের দাম দেখেছি  গ্যালন প্রতি ৩ ডলারের মতো । আস্তে আস্তে বেড়ে সেটা প্যান্ডেমিকের আগে হয়েছিলো গ্যালন প্রতি ৪ ডলারের মতো। লক ডাউনের সময় কিছুদিন ২.৫ ডলার ছিল, পরে আবার বাড়তে বাড়তে গত ডিসেম্বর-জানুয়ারিতে ৪.৬ ডলার ছিল এখন প্রায় ৬-৬.৭ ডলার গ্যালন প্রতি (গ্রেড ভেদে)। সেই সাথে পাল্লা দিয়ে বেড়ে চলেছে জিনিসপত্রের দাম।  এদিকে প্রেসিডেন্ট ঘোষণা দিয়েছেন স্ট্রাটেজিক রিসার্ভ থেকে গ্যাস তুলে গ্যাসের দাম কমানোর ব্যবস্থা নেয়া হবে। বাজারে দামে তো কোন পরিবর্তন দেখি না। আমার মনে হচ্ছে এখানেও ব্যবসায়িদের সিন্ডিকেট আছে। 

আবার বেগুন প্রসঙ্গে ফিরে যাই। আগে এক ডলারে তিনটা বা দুইটা বড় বেগুন পাওয়া যেতো। এখন ছোট হয়ে যাচ্ছে পৃথিবী, তাই এক ডলারে একটা নিয়েই সন্তুষ্ট থাকতে হবে। রোযার শুরুতে বউমা দুইটা বেগুন কিনে এনেছে, তারই একটা দিয়ে রোজ কয়েকখানা করে বেগুনি সে ভাজে। 

পরে একদিন দোকানে গেছি, আমার হাসবেন্ড মুলা কিনে এবার আমাকে বেগুনের দিকে ইঙ্গিত করে বলছে বেগুন কিনতে। মুলা আর বেগুন দিয়ে মাছ তার প্রিয়। আমি বলি, 'ফ্রিজে একটা আস্ত আর কিছু টুকরা বেগুন আছে, আজ আর কিনতে হবে না। দেশের মানুষ মোটে বেগুনির জন্য বেগুন কিনতে পারছে না আর তুমি মুলার সাথে বেগুন দিয়ে বেগুনের অপচয় করবা?' 

তাও দেখি বাচ্চাদের মতো বেগুনের আশেপাশেই ঘুরঘুর করে,  বুঝলাম বেগুন না নিয়ে যাবেই না। একটা বেগুন এক ডলার। তাও বড় আর মেঝো সাইজ শেষ হয়ে গেছে, পড়ে আছে সেজো আর ছোটো। ছোটগুলো একটু ফ্রেশ আর সেজোগুলো একটু কেমন যেন। অনেক ভেবে চিন্তে,  দেখে শুনে একটা সেজো সাইজের বেগুন নিলাম। 

বাসায় এসে তিনি তার বউমার কাছে নালিশ করেন, 'তোমার মা চিনে কোন জিনিস কিনতে পারে না। দেখো, দেখেশুনে একটা কেমন পচা বেগুন নিয়ে আসছে।' 

শুনে বউমা হাসে। আমি সঙ্গে সঙ্গে বেগুনটাকে গোল গোল করে কেটে ভাজি করে ফেললাম। 

বেগুন আসলেই একটা গুণী তরকারি। ভর্তা, ভাজি, ঘণ্ট, লাবরা, মাছ দিয়ে আলু বেগুন, খাট্টা বেগুন তো আছেই। একবার টেলিভিশনে রান্নার অনুষ্ঠান দেখে রান্না করেছিলাম বেগুনের সিরাজি।

একজন জানতে চাইল বেগুনকে ইংরেজিতে, 'এগ প্লান্ট বলে কেন?'
- ওই যে দেখোনি সাদা রংয়ের ঠিক ডিমের মতো দেখতে একটা বেগুন আছে ওটা দেখেই এই নাম দেয়া হয়েছে।
- কিন্তু তাহলে তো অন্য রংয়েরগুলোর জন্য অন্য নাম থাকা দরকার ছিল। 
- তা তো আছেই, হালকা থেকে গাঢ় বেগুনী, কালো বা সবুজ রংয়ের গুলোর জন্য মনে হয় আর একটা ইংরেজি নাম ব্রিঞ্জল আছে।  

তবে আমেরিকায় প্রায় সব ধরনের বেগুন পাওয়া গেলেও সবুজ রংয়ের তাল বেগুনটা দেখিনি। সবচেয়ে মজার বেগুন হলো, গফরগাঁওয়ের সবুজ রংয়ের তালের মতো বড় আর গোল বেগুনগুলো। রং, সাইজ এবং স্বাদে এতো বৈচিত্র্যপূর্ণ  সব্জি আর একটাও নেই, তাই সে এতো দামি।   

ওদিকে পুতিন পারমানবিক বোমার হুমকি দিচ্ছে। যুদ্ধ বন্ধের কোন লক্ষণ দেখা যাচ্ছে না। কোভিডের বিভীষিকা শেষ হতে না হতেই কি তৃতীয় বিশ্বযুদ্ধ শুরু হয়ে যাবে?"
"গত বছরের হলুদ গোলাপ। এবারও ফুটেছে অনেক, রোজা রেখে ক্লান্ত তাই ফটো তোলা হয়নি।"
"স্মৃতির পাতা থেকে।"
"আমার গল্পগ্রন্থ সহে না যাতনার ই-বুক ভার্সন পাওয়া যাচ্ছে রকমারি থেকে মাত্র ৯৯ টাকায়।

"
"গত কালের ব্যাক ইয়ার্ড।"
""
""
"গতবছরের লেখা, ফেইসবুক মনে করিয়ে দিলো।"
"দশম শ্রেণীতে পড়ার সময় শাড়ি পরে বড় সেজে তিন বান্ধবী।"
"আমার লেখা প্রথম বই পোকোহন্টাস-একজন নেটিভ আমেরিকান রাজকন্যা পড়ে রিভিউ দিয়েছে প্রকৌশলী নাইমা নাজনীন নাজ। 

""এক সিটিং এ পুরো বই শেষ করলাম। চমৎকার লিখেছেন। ঐতিহাসিক কাহিনী আধুনিক পাঠকের উপযোগী করে পরিবেশনা সত্যি কঠিন কাজ। 

কেমি প্রকৌশলী - প্রশাসক- লেখক হয়ে গেলেন ইতিহাসবিদ । খুব কঠিন একটি কাজ করেছেন। ধন্যবাদ আপা।"" 

তোমাকেও অফুরন্ত ধন্যবাদ নাজ আমার বই পড়ে অনুভূতি প্রকাশ করার জন্য।"
"হালিম রান্না করেছিলাম আজ।"
"আরবের লোকেরা যখন গুহাবাসী ছিলো আর আমি বাংলা টাইপ করতে জানতাম না।"
"বাসার সামনে পিছনে আবার বাগানবিলাস ফুটেছে।"
"আজ আমার ছোট বাবাটার জন্মদিন। শুভ জন্মদিন নাবিল বেটা।"
"পাখি শিকারি গাস (দি ক্যাট)  
আমার ছোট ছেলের পোষা বিড়ালের নাম গাস। সে বেশ বড়সড়। লোমশ একখানা লম্বা লেজের মালিক। ওজন ১৫ পাউন্ড বা প্রায় ৭ কেজি। কাউকে খুব একটা পাত্তা দেয় না। ঘরের প্রতিটা  কোনে তার সদম্ভ পদচারণা। সে বাইরে যাওয়ার জন্য পাগল। কয়েকবার পালিয়ে গেছে, আবার নিজেই ফিরে এসেছে। বাইরে না যেতে দিলে অনেক ম্যাঁও করে। ফলে এখন নাবিল ওকে মাঝে মাঝে বাইরে যেতে দেয়। বাইরে গিয়ে প্রথমেই মাটিতে একটু গড়িয়ে নেয়। তার পরে ঝোপঝাড়ের মধ্যে হাঁটাহাঁটি করে, মাটিতে কি যেন শুঁকে। মাঝে মাঝে কোন পোকামাকড়ের পিছনে ছোটে। তারপরে ক্লান্ত হয়ে ঘাসের উপরে শুয়ে থাকে।  

একবার নাবিলের বাসায় গেছি, দেখি গাস সব সময় ফ্লোরে কি যেন খোঁজে। পিঁপড়া বা পোকা পেলে খায় মনে হলো। একদিন দেখি একটা টিকটিকি ধরে খাওয়ার ধান্ধা করছে। টিকটিকিটার লেজ নেই, একটু একটু নড়ছে। হুমায়ুন আহমেদের বইয়ে পড়েছিলাম কিছু যুবক কাঁচা টিকটিকি কচকচ করে চিবিয়ে খেয়ে নেশা করছে। আমি নাটক-সিনেমায় ছাড়া বাস্তবে নেশাগ্রস্থ মানুষ দেখিনি, নেশাগ্রস্থ বিড়াল তো বহু দূরের কথা। গাস ব্যাটা নেশাপ্রস্থ হয়ে আবার কোন কাণ্ড করে কে জানে! তাড়াতাড়ি ওর কাছ থেকে টিকটিকিটাকে উদ্ধার করে বিনে ফেলে দিলাম। 

এবার এপ্রিলের দুই তারিখ শনিবারে প্রথম রোযা দেখে একটু ভালো লাগলো প্রথম দুই রোযায় অফিসের প্যারা নাই দেখে। প্রথম রোযার দিন দুপুরবেলা একটু আলস্য করছি, মোবাইলে টেক্সট আসল। 
- পাখি মেরে নিয়ে আসছে। 
ইংরেজি হরফে বাংলা লেখা। আমি পড়লাম, 'পাখি মেরে নিয়ে আসছি।' 

উপরে নামের প্রথম অক্ষর এন দেখে আমি ধরে নিয়েছি বড় ছেলে নাফির টেক্সট (অশিক্ষিত মা)। আমি ভাবছি নাফি রোযা রেখে গেলো ক্রিকেট খেলতে, পাখি পেলো কোথায়? এখানে পথে ঘাটে কবুতরসহ অনেক পাখি দেখা গেলেও ওগুলো তো মারা নিষেধ। আর নাফি পাখি মারবেই বা কি দিয়ে, আগে কখনো পাখি মারেও নাই। আমি লিখলাম, 'কে?' 
- কে আবার? 
আমি ধরে নিলাম যে নাফি পাখি মেরে বাসায় নিয়ে আসছে। আমি নিচে গিয়ে দরজা খুলে নাফিকে খুঁজি, নাফি বা তার গাড়ি কোথাও নেই। এইবার ভালো করে মোবাইলের দিকে তাকিয়ে দেখি টেক্সট করেছে আমার ছোট ছেলে নাবিল। আমার কাছে বিষয়টা ঝকঝকে আয়নার মতো পরিষ্কার হয়ে গেলো যে গাস মহোদয় পাখি মেরে বাসায় নিয়ে এসেছেন। 
আমি নাবিলকে ফোন করে বললাম, 'ও পাখি মেরেছে কেন, খাবে?
- মনে হয়। 
- খেতে দিবি? 
- মাথা খারাপ? 
আমি হাসছিলাম দেখে নাবিল বলল, 'হাসতেছ কেন? আজব তো!' 
- এমনও তো হতে পারে পাখিটা মরাই ছিল, গাস শুধু কুড়িয়ে এনেছে। 
- না, ও-ই মেরছে। এখন এইটা ফিরানো যায় কেমন করে? ওর গলায় ঘণ্টা লাগিয়ে দিবো? ঘণ্টার শব্দে পাখিরা সতর্ক হয়ে উড়ে চলে যাবে।'
- দেখ কি করা যায়। 

একটু পরে নাবিল মৃত পাখিটার ফটো পাঠাল। সুন্দর একটা ছোট পাখি, দেখে আমার মন খারাপ হয়ে গেলো। গাসকে ধরে মার দিতে ইচ্ছা হচ্ছে। 

গাস হয়তো পাখি শিকার করে মনে মনে গর্বিত হয়ে ভেবেছিল নাবিলের জন্য পাখিটা নিয়ে গেলে নাবিল খুশি হয়ে ওর পিঠ চাপড়ে দিবে। 

এখন হলো হিতে বিপরীত, গাস মিয়াঁর বাইরে যাওয়া বন্ধ।"
"সেই কবে লিখেছিলাম, ফেইসবুক মনে করিয়ে দিলো।"
"অবশেষে কয়েক হাজার মাইল পথ পাড়ি দিয়ে আমার দুইখানি বইয়ের কিছু কপি আমেরিকায় এসে পৌঁছেছে। আমেরিকায় কেউ বই পেতে চাইলে আমাকে ইনবক্সে জানালে ডাকে পাঠিয়ে দেবো। 

বাংলাদেশে কেউ পেতে চাইলেও আমাকে ইনবক্সে জানান, পাঠানোর ব্যবস্থা করবো।

ধন্যবাদ।

পি সিঃ নাজমুন হামিদ। আমার দুইটা বই কিনে তার ফটো তুলে পাঠিয়েছে আমার বুয়েটিয়ান ছোট বোন।"
"আমার সংগীত সাধনা।"
"কোথায় হারিয়ে গেলো শবে বরাতের হালুয়া রুটি
 
সেই ছেলেবেলায় শবে বরাতের রাতে পরের বছরের জন্য ভাগ্য বরাদ্দ হয় বলে জানতাম। সারারাত এবাদত বন্দেগি করে আল্লাহ্‌র কাছে যা চাওয়া যায় তাই পাওয়া যায়।   
 
সারাদিন চালের আটার রুটি আর বুটের হালুয়া বানানো হতো। দুপুর থেকে শুরু হতো বিলানো। হাশরের ময়দানে সূর্য চলে আসবে  মাথার এক বিঘত উপরে। তখন এই সব বিলানো রুটি মাথার উপরে ছায়া দিবে। যত রুটি ততো ছায়া। 
 
রুটি বানিয়েছে মা, বিলি করছি আমি, রুটিটা তাহলে কার মাথায় ছায়া দেবে? এমন কুটিল প্রশ্ন যে মনে আসতো না, তা কিন্তু বলতে পারি না। 
 
রাতে নফল এবাদতের প্রস্তুতি হিসাবে সন্ধ্যা বেলা গোসল করতে হবে। কারণ গোসলের প্রতি ফোঁটা পানির সাথে পাপ ধুয়ে চলে যাবে। আমরা কাজিনরা কেরোসিনের কুপি বা হ্যারিকেন জ্বালিয়ে পুকুরের পানিকে পাপে পঙ্কিল করে নিজেরা সাফ সুতরো হয়ে নামাজ পড়তে গিয়ে সম্ভব অসম্ভব কত কিছুই না চাইতাম! 
 
চাকরি করার সময় অফিস থেকে এসে হালুয়া রুটি বানাতাম, কারণ লোকজন আসবে। তখন মনে হতো শবে বরাতের দিন সরকারি ছুটি হওয়া উচিত, মানে হালুয়া-রুটি বিলির দিন।  
 
যে যাই বলুক আমি হালুয়া-রুটি বানানো, বিলি করা এবং খাওয়া খুবই মিস করি।"
"অনলাইনে বই কিনে ফটো পাঠিয়েছে নাতনীরা (বড় বোনের মেজো ছেলের মেয়েরা)। তারা বইয়ের সাথে কফি ফ্রি পেয়ে আরো খুশি।  🤣🤣🤣

তোমাদের এবং তোমাদের ভাইয়ার জন্য অনেক ভালবাসা আর দোয়া।"
"মেলা থেকে বড় আম্মুর লেখা বই কিনে ফটো শুট ইহান আর নুমার। অনেক দোয়া আর ভালোবাসা তোমাদের জন্য।"
"এবার বইমেলা থেকে আমার সংগ্রহ করা বই। পরে পড়ে রিভিউ দেবো। প্রথম বইটি ত্রিশটি গল্পের সংকলন। আমার লেখা একটি গল্প আছে এখানে। বাকিগুলো বুয়েটের ইঞ্জিনিয়ারদের লেখা। 

জঙ্গিবাদের উপরে বইটি লিখেছেন অনিন্দ্য মাহবুব, অথৈ জলের অভিবাসী কাব্য গ্রন্থটি লিখেছে আব্দুল্লাহ আল সালেম আহমেদ আর ছিন্ন মেঘের ফাঁকে উপন্যাসটি লিখেছেন নাজমুন নাহার শামস। সবাই বুয়েটে আমার অনেক জুনিয়র, লেখালেখির সূত্রে পরিচয়। সকলের জন্য অনেক শুভ কামনা।"
"দুই বছর আগে কোভিডাতঙ্কে লিখেছিলাম। দুই ডোজ ভ্যাক্সিন নেয়া আর বুস্টার নেয়ার আগে আক্রান্ত হয়েছিলাম। বুস্টার নিয়ে এখন কিছুটা স্বস্তি। সপ্তাহে একদিন সশরীরে অফিসে যাই। বিনা কাজে বাইরে যাই না। 

দোতলা থেকে আমি নামি না,
কারো কথার ধার আমি ধারি না। 
রান্নাটা  করা চাই পেটে ছুঁচো নাচলে, 
গুটিগুটি নিচে নামি, কি হবে জীবন না বাঁচলে! 

এছাড়া, দোতলা থাকে আর নামিই না।"
"বইমেলায় আমার বই হাতে এবারের মডেল আমার ছেলে নাফি আর ওর বন্ধু ঝিলিক।"
"একবার অফিসের এক আড্ডায় খেলাধুলার কথা উঠলে আমি বললাম, 'আমার ছেলে ইউনিভারসিটি অফ কালিফর্নিয়ার ক্রিকেট টিমে খেলে।' 

আমার বস বলল, 'কেমন খেলে?' 
- ভালোই হবে। মাঝে মাঝে তো জেতে শুনি। 
- দেশে থাকলে ন্যাশনাল টিমে চান্স পেতো? 

আমার অহংকারের মচমচে মুড়ি মুহূর্তেই ভিজে তেনা তেনা।

বলি, 'বাংলাদেশ ওয়ার্ল্ডকাপে খেলে। ন্যাশনাল টিমে চান্স পেলে কি আর ছেলেকে এখানে আনতাম?' 

নাফিকে এই কথা বলার পরে বলে, 'মা, আমার ইউনিভার্সিটির টিমে ভারত, পাকিস্তান আর বাংলাদেশিরাই খেলি। গল্প করার মতো কিছু না।' 
- করা গল্প তো আর ফেরত নেয়া যাবে না। বন্দুকের গুলির মতো বের হয়ে গেছে তো গেছে, আর ফেরানো যাবে না। 

ছেলে এখন দেশে গিয়ে স্কুলের গেট টুগেদারে খেলে ম্যান অফ দি ম্যাচ হয়েছে।"
"বইমেলায় আমার লেখা বই হাতে আমার বেয়াই। ভালো থাকবেন সবসময় বেয়াই।"
"ফেইসবুকে স্মৃতি ভেসে ওঠে।"
"তিন বছর আগের লেখা।"
"আমার এক বান্ধবী গেছে আমেরিকা থেকে তার বউমাকে নিয়ে। আর একজন এসেছে সিলেট থেকে তার স্বামীকে নিয়ে। এবার সবাই মিলে বইমেলায় গিয়ে আমার বই কিনে দাঁডিকমার ১৪৮ নাম্বার স্টলের সামনে দাঁড়িয়ে ফটো তুলে আমাকে পাঠিয়েছে। 

আমি মুগ্ধ এবং আপ্লুত হয়েছি এদের ভালোবাসা আর আন্তরিকতায়।"
"এক বছর আগের পোস্ট।"
"খুলনা বই মেলার দাঁডিকমা প্রকাশনীর স্টলে পাওয়া যাচ্ছে আমার লেখা গল্পগ্রন্থ সহে না যাতনা।

এ ছাড়াও পাওয়া যাচ্ছে বইমেলার ১৪৮ নাম্বার স্টলে এবং অন লাইনে রকমারিতে।"
"""নারীরাই নারী নির্যাতন করে""- আসুন এই অপবাদ থেকে আমরা নারীরা মুক্ত হই। 

আমাদের চারপাশে যে সব নারীরা আছেন, নানাভাবে আমাদের সাথে সম্পর্কিত, আসুন তাদের জীবনকে আমরা হাসিখুশিতে ভরিয়ে দেই আমাদের ভালো ব্যবহার দিয়ে। ভালো ব্যবহার করতে পয়সা লাগে না, লাগে সুন্দর একটা মন। 

রাগ না করেও কাজ আদায় করা যায়। যে মেয়েটা আপনার বাসায় কাজ করে, তাকে মারপিট না করে ভালভাবে কাজ করতে বললে সে করবে। কারণ এটা তার চাকরি। রেগে গেলেন তো হেরে গেলেন। 

কেউ খাটো, কাল বা মোটা এসব নিয়ে কথা বলার কি আছে। বললে যদি কারো কোন উপকার হতো না হয় বলেতেন। কারো বাচ্চা হয় না বা কারো ডিভোর্স হয়ে গেছে, কেন হলো কার দোষ ইত্যাদি এতো চুলচেরা বিশ্লেষণের তো কোন দরকার নাই ভাই! 

সবাইকে আন্তর্জাতিক নারী দিবসের শুভেচ্ছা।"
"কত আগের কথা, ফেইসবুক মনে করিয়ে দিলো।"
"আমার অনেক জুনিয়র একজন বুয়েটিয়ান ছোট ভাই একটা বই লিখেছে জঙ্গীবাদের উপরে। 

বইয়ের নাম জঙ্গীবাদঃ বৈশ্বিক সংকট ও প্রতিকার। 

পাওয়া যাচ্ছে মূর্ধন্য প্রকাশনীর ১০০ নাম্বার স্টলে। 

আমি বইটি হাতে পেয়ে পড়ার অপেক্ষায় আছি। 

এছাড়া অনলাইনে রকমারিতে বইটি পাওয়া যাচ্ছে।

বইটির সাফল্য কামনা করি।
ধন্যবাদ"
"বই মেলায় উপস্থিত না থেকেও কিছু কিছু ছবি পেয়ে মনটা ভালো হয়ে যায়। আমার  বুয়েটিয়ান ছোট বোন লিলি থাকে আমেরিকায়। লিলির ছোট ভাই অপু আর ওর  স্ত্রী শম্পা বইমেলার ১৪৮ নাম্বার স্টল থেকে আমার বই সহে না যাতনা সগ্রহ করেছে।  

লিলি, অপু আর শম্পার জন্য রইলো অশেষ ধন্যবাদ আর অফুরন্ত ভালবাসা।"
"বইমেলায় আমার বই কিনছে এক তরুণী।
মেলা শেষ অথবা বই ফুরিয়ে যাওয়ার আগেই আপনার কপি সংগ্রহ করুন। 

পাওয়া যাচ্ছে দাঁডিকমা প্রকাশনীর ১৪৮ নাম্বার স্টলে। 

অথবা অনলাইনে রকমারিতে নিচের লিঙ্কে গিয়ে ক্লিক করে অর্ডার করতে পারেন। 

https://www.rokomari.com/book/227265/sohe-na-jatona?fbclid=IwAR1jg6FBjTjen9novHjd0gj0e6BC235SVQcl4oh575mobdZcXcmT9YucG9Q"
"আমার বইয়ের ক্ষুদ্রতম মডেল। ওর নাম স্কারলেট। দেখেন বই পেয়ে সে কত খুশি!

আমার ক্লাসমেট রফিক থাকে টেক্সাসে। ও আমার বই পেয়ে ফেইসবুকে পোস্ট দিয়েছিল। তখন ওর ভাইয়ের মেয়ে ডা. তামান্না ওই পোস্টের কমেন্ট সেকশনে বইটা পেতে আগ্রহ প্রকাশ করে। আমি ইনবক্সে ওর কাছ থেকে ঠিকানা নিয়ে ওকে  ডাকে বই পাঠানোর ব্যবস্থা করি। বই পেয়ে আমাকে ইনবক্সে জানায় যে সে প্রেগন্যান্ট এবং আমার বই হবে তার তরফ থেকে তার বেবীর জন্য প্রথম উপহার। 

সে কথা রেখেছে, ভালোবাসা দিবসে সে তার মেয়ের হাতে আমার বই তুলে দিয়েছ পরম মমতায়।"
"হাওয়াই ভ্রমণ (জানুয়ারী ২০-২৩, ২০২২) 
তৃতীয় দিন জানুয়ারী ২২, ২০২২  (বিকাল) 
সকালে পার্ল হারবার দেখা শেষ করে দুপুরে বাসায় এসে খেয়ে এবার চললাম ওয়াইকিকি বিচে। এটা হনলুলুর বিখ্যাত বিচ। আমরা মনে হলো এ দুইদিন আমেরিকার মফস্বলে ছিলাম এবার একেবারে আমেরিকার অন্য যে কোন শহরের মত বিশাল বিশাল ভবন, শপিং মল আর ব্যস্ত শহর এলাকায় এসে পড়লাম। আমরা পার্কিং স্ট্রাকচারে গাড়ি থেকে নেমে চলে গেলাম সোজা বিচে। লোকে লোকারণ্য বিচ। বিচের একপাশে অজস্র সুউচ্চ হোটেলসমূহ দাঁড়িয়ে আছে সারি বেঁধে। ওইসব হোটেলের গেস্ট, আমাদের মতো হনলুলুর অন্য সব গেস্ট-ই মনে হয় এসে জড়ো হয়েছে এখানে। এক জায়গায় দেখলাম চার পাঁচ মাসের একটা ছোট বাবুকে নিয়ে এসেছে, বাবুটাকে বিচেই বালুর উপরে বিছানা করে ছোট একটা তাবুর মত জিনিসের নিচে শুইয়ে রেখেছে। এক জায়গায় দেখলাম দুই বাপ-বেটা খুব মেহনত করে একটা বড় গর্ত করছে, মনে হয় বড় ঢেউ থেকে আসা পানি আটকানোর ফন্দি। দূরে দূরে অনেক লোক সার্ফিং করছে, অনেকে সাঁতার কাটছে। ছোট ছোট দুইটা ফেরির মত জলযান চলে গেলো যাত্রী নিয়ে, মনে হয় একটু ঘুরিয়ে আনবে। আমরা আজ শুধু দর্শক। নাবিল আর আমি হাঁটছি আর নানান গল্প করছি। এক পর্যায়ে সে বলল, 'মা, তুমি অনেক সময় কোন একটা জিনিস কম থাকলে, তোমার খাইতে ইচ্ছা করতো কিন্তু তুমি না খেয়ে আমাকে দিতা।'
- তাই! আমার তো মনে নাই।
- হা তুমি দিতা। তখন তো আমি ছোট ছিলাম, তাই বুঝতাম না, এখন বুঝি। 

আমরা বেশ কিছু ছবি তুললাম, সূর্যাস্ত দেখলাম। 
নাবিল আজ রাত দশটার ফ্লাইটে চলে যাবে। আমদের ফিরে যাওয়ার ফ্লাইট আগামীকাল বিকাল সাড়ে চারটায়। নাবিলের ফ্লাইটও ছিল আগামীকাল কিন্তু আলস্কা এয়ারলাইন্স আমাদের আসার আগেই নাবিলকে জানিয়েছে যে ওর  ফ্লাইট ক্যান্সেল হয়েছে। ও চাইলে পরে যেতে পারত, কিন্তু ওর নতুন চাকরি শুরু হবে সোমবার থেকে তাই ও আগেই মানে শনিবার রাতের ফ্লাইটে ফিরে যাওয়ার সিদ্ধান্ত নিয়েছে। 

বিচ থেকে বালি ধুয়ে চলে গেলাম চিজ কেক ফ্যাক্টরি নামের এক রেস্টুরেন্টে খেতে। ঢোকার মুখে সবার ভাক্সিনেশন কার্ড চেক করলো। হাতে নিয়ে এক ঝলক তাকালো, কি দেখল কে জানে ! ওইটা না থাকলে কিন্তু আবার ঢুকতে দিত না। 

আমরা খাবারের অর্ডার দিয়ে বসে আছি। আমার এক পাশে নাবিল আর এক পাশে ওর বাবা। নাবিলের পরে নাফি তার পরে রিমি। আমি নাবিলের সাথে টুকটাক গল্প করছি। 

আমি বললাম, 'খুলনা ডিসি অফিসে চাকরি করার সময় একদিন একটা অনুষ্ঠান উপস্থাপনা করছিলাম। ওখানে কিছু স্কুলের ছাত্রছাত্রীরা গান, কবিতা আবৃত্তি এসব কছিল। মনে কর, আমি বলছিলাম এবারে সংগীত পরিবেশন করবে অমুক স্কুলের ছাত্র ইত্যাদি। আমি ঘোষণা দিয়ে সামনে গিয়ে বসার পরে আমার পাশে বসা একজন এডিসি আমাকে বললেন ছাত্র না ছাত্র। আমি মাথামুণ্ডু কিছু বুঝলাম না। এসব নিয়ে কথা বলার সময় নাই, আবার ঘোষণা দিতে হবে। তাকিয়ে দেখি স্যারের কথা শুনে আমার ব্যাচমেট বান্ধবী মিটিমিটি হাসছে। পরে আমার অফিসের রুমে এসে বান্ধবীকে বললাম, 'স্যার ওকথা বললেন কেন'? বান্ধবী বলল, 'তুমি 'ছ' অক্ষরটা 'স' এর মত করে উচ্চারণ করছিলে'। মনে মনে বললাম, 'যতসব বাজে কথা, আমি কেন ছাত্রকে সাত্র বলবো? আমার কি মাথা খারাপ?' 
নাবিল হাসতে হাসতে বলল, 'ঠিকই তো, তুমি তো এখনো সাত্রই বলছো।' 
- হোয়াট? কাভি নেহি। 
আমার মুখ থেকে বিজাতীয় ভাষা বেরিয়ে আসে। 
আমি মনে মনে ভাবি এই জন্যই আমার মা মাঝে মাঝে আমাদের পেটের শত্রু বলতেন। 
নাবিল সঙ্গে সঙ্গে পাশে বসা নাফিকে বলে, 'ভাইয়া দেখ মা ছাত্র বলতে পারে না।'  
নাফি বলল, 'তাই? মা বলো তো ছাত্র।'
- ছাত্র
কোরাসে তিনজনে হাসে ( নাফি, নাবিল, রিমি), সাথে আমিও।  
- আবার বল 
- ছাত্র
  আবারো সম্মিলিত হাসি। 
- মা তুমি বল ছেলে। 
- ছেলে।
- এইটা তো ঠিক আছে। বলো ছাগল। 
- ছাগল 
- বলো ছাতা 
- ছাতা। 
- সবই তো ঠিকমত বলতে পারতেছ। ছাত্র কেন হচ্ছে না। আমার সাথে বল ছাত্র। 
- ছাত্র। 
আবারো হাসি। 
- বলো ছাত্র। 
আমি খেয়াল করলাম আমি একটু তাড়াহুড়া করে বলছি আর নাফি ছা তে একটু স্ট্রেস দিচ্ছে। নাফির মত করে বলার চেষ্টা করে তিন চার বারে সফল হলাম। 
নাফি শিখাতে পেরে মহা খুশি, 'এইতো শিখে গেলা।' 
অনেকদিন পরে আমরা প্রাণ খুলে হাসলাম। ও বলা হয়নি রিমি আবার শিশু শিল্পী ছিল বিপিএটিসিতে। পুরস্কারও পেতো। একবার আমি ছিলাম বিচারক, তখন কি আর জানতাম সে আমার বউমা হবে? জানলে না হয় একটু স্বজনপ্রীতি করে...। রিমি রেডিওতে অনুষ্ঠান উপস্থাপনা করত, আবার ইংরেজি কার্টুন বাংলা ডাবিংয়ে কণ্ঠ দিত।  

খাওয়ার শেষে নাফি যেন কি বলল ওয়েটারকে। ওয়েটার ছোট্ট একটা মুজ কেকের উপরে একটা কান্ডেল বসিয়ে জ্বালিয়ে দিয়ে আমাদের দুজনকে বলল একসঙ্গে ফুঁ দিয়ে মনে মনে কিছু উইশ করতে। আমরা ফুঁ দিলাম। সবাই হাত তালি দিলো। 

নাবিল হাসতে হাসতে বলল, 'বাবা মায়ের আগেই ফুঁ দিয়ে নিভিয়ে ফেলছে।' 

আগামীকাল মানে রবিবার (২৩ জানুয়ারী) নাকি তাদের বাবা-মায়ের বিবাহবার্ষিকী, নাবিল কাল চলে যাবে তাই আগের রাতেই ভোজের আয়োজন করেছে তারা। 

আমি তো ভুলেই গিয়েছিলাম, সেই কোন আমলের কথা! এতবড় একটা ভূখণ্ড ভারতীয় উপমাহাদেশ পরাধীন হয়ে গিয়েছিল পলাশীর যুদ্ধের মাধ্যমে, সেটা কবে হয়েছিলো, তাই তো ভুলে গেছি ! আর কবে ৩৩ বছর আগে কোন নারী আর কোন পুরুষ তাদের স্বাধীনতা হারিয়েছিল, কে-ই বা তা মনে রাখে! 

তবে সুনীল গঙ্গোপাধ্যায় একখানা কবিতা লিখেছিলেন বটে, আমার কানে বাজে সেই কবিতার লাইন। আচ্ছা এই কবিতাটায় তেত্রিশ না হয়ে বত্রিশও তো হতে পারতো, কবির কাছে তেত্রিশ বছর বয়সটাই কেন এতো ইম্পরট্যান্ট মনে হলো?   
 
কেউ কথা রাখেনি 
সুনীল গঙ্গোপাধ্যায়

কেউ কথা রাখেনি,
তেত্রিশ বছর কাটলো,
কেউ কথা রাখেনি ।

ছেলেবেলায় এক বোষ্টুমী,
তার আগমনী গান হঠাৎ থামিয়ে বলেছিল,
শুক্লা দ্বাদশীর দিন অন্তরা টুকু শুনিয়ে যাবে ।
তারপর কত চন্দ্রভুক অমাবস্যা চলে গেল,
কিন্তু সেই বোষ্টুমী আর এলো না ।
পঁচিশ বছর প্রতীক্ষায় আছি ।

মামা বাড়ির মাঝি নাদের আলী বলেছিল,
বড় হও দাদাঠাকুর ।
তোমাকে আমি তিন প্রহরের বিল দেখাতে নিয়ে যাবো ।
সেখানে পদ্মফুলের মাথায় সাপ আর ভ্রমর খেলা করে ।
নাদের আলী, আমি আর কত বড় হবো?!
আমার মাথা এই ঘরের ছাদ ফুঁড়ে আকাশ স্পর্শ করলে,
তারপর তুমি আমায় তিন প্রহরের বিল দেখাবে?

একটা রয়্যাল গুলি কিনতে পারিনি কখনো ।
লাঠি লজেন্স দেখিয়ে দেখিয়ে চুষেছে লস্কর বাড়ির ছেলেরা ।
ভিখারীর মতোন চৌধুরীদের গেটে দাঁড়িয়ে দেখেছি,
ভিতরে রাস উৎসব ।
অবিরল রঙের ধারার মধ্যে সুবর্ণ কঙ্কন পরা ফর্সা রমণীরা ।
কত রকম আমোদে হেসেছে ।
আমার দিকে তারা ফিরেও চায়নি ।
বাবা আমার কাঁধ ছুঁয়ে বলেছিলেন,
দেখিস একদিন আমরাও…
বাবা এখন অন্ধ, আমাদের দেখা হয়নি কিছুই ।
সেই রয়্যাল গুলি, সেই লাঠি লজেন্স, সেই রাস উৎসব ।
আমায় কেউ ফিরিয়ে দেবেনা ।

বুকের মধ্যে সুগন্ধি রুমাল রেখে বরুণা বলেছিল,
যেদিন আমায় সত্যিকারের ভালবাসবে,
সেদিন আমার বুকেও এই রকম আতরের গন্ধ হবে ।
ভালোবাসার জন্য আমি হাতের মুঠোয় প্রাণ নিয়েছি ।
দুরন্ত ষাঁড়ের চোখে বেঁধেছি লাল কাপড় ।
বিশ্বসংসার তন্ন তন্ন করে খুঁজে এনেছি ১০৮ টা নীল পদ্ম ।
তবু কথা রাখেনি বরুণা ।
এখন তার বুকে শুধুই মাংসের গন্ধ ।
এখনো সে যে কোনো নারী ।
কেউ কথা রাখেনি,
তেত্রিশ বছর কাটলো কেউ কথা রাখেনা ।

চলবে"
"সহে না যাতনা নামকরণের সার্থকতা 
আমার ছোটগল্পের বইয়ের নাম  সহে না যাতনা দেখে একজন মন্তব্য করলো, 'বুঝছি ওতে সব দুঃখ কষ্টের গল্পগাঁথা আছে।' আর একজন বললেন, 'এতো যন্ত্রণা কিসের তোমার?' আর একজন বলল, 'কে এতো যাতনা দিলো?' জানি এগুলো হচ্ছে আমাকে একটু খোঁচা, লেগ পুলিং বা টিজ করার জন্য বলা।   
 
 
এইসব প্রশ্নের উত্তর দিতে গিয়ে সেই স্কুলে পড়া নামকরণের সার্থকতা লেখার কথা মনে পড়ে গেলো। লিখতে বসলাম আমার গল্পগ্রন্থের নামকরণের সার্থকতা। 
 
 
প্রকাশকের সাথে যোগাযোগ করে কিছু গল্প বাছাই করে পাঠানোর পরে উনি বইয়ের নাম দিতে বললেন। আমি বললাম, 'কি নাম দেয়া যায়?'
- আপনি চিন্তা করেন আমি বাছাই করতে হেল্প করব।
আমি কয়েক দফায় ওনাকে নাম পাঠালাম জীবন থেকে নেয়া, জীবন যেখানে যেমন, বা কোন একটা গল্পের নামে যেমন মর্জিনা বেগমের দ্বিতীয় বিয়ে, একলা চলো রে ইত্যাদি। উনি বলেন, 'এই নামে বই আছে', বা নীরব থাকেন। আমার নিজেরও কোন নাম পছন্দ হয় না। ভাবলাম একটা নামের অভাবে শেষ পর্যন্ত বই ছাপা হবে না! যাকগে কপালে নাই। একদিন ঘুমাতে গেছি ঘুম প্রায় চলে আসছে, মনে বইয়ের নাম নিয়ে অশান্তি। মনে হলো, 'দূর ছাই এতো যন্ত্রণা আর ভালো লাগে না'। সঙ্গে সঙ্গে মনে হলো ইউরেকা! আমার ভাবা বাক্যটি রাবীন্দ্রিক ভাষায়, 'সহে না যাতনা'। সঙ্গে সঙ্গে প্রকাশককে মেসেজ দিলাম নাম দিয়ে। উনি নামটা লিখে একটা হাসির ইমোজি দিলেন। দেখে ভাবলাম এটাও পছদ হয়নি! যাকগে আমি আর এর মধ্যে নাই, এবার ঘুমাই। সকালে উঠে দেখি আসলে আমি ঘুম চোখে টাইপ করেছিলাম, 'বহে না যাতনা' তাই উনি হাসির ইমোজি দিয়েছেন। ওনাকে আবার মেসেজ দিলাম ভুল স্বীকার এবং শুদ্ধ করে। এবার এটা গৃহীত হলো।
 
 
বইয়ের গল্পগুলো বিভিন্ন স্বাদের, মিলন, বিরহ, হাসি, কান্না, ভূত, রহস্য সবই আছে এতে।"
"হাওয়াই ভ্রমণ (জানুয়ারী ২০-২৩, ২০২২) 
তৃতীয় দিন জানুয়ারী ২২, ২০২২ 
পার্ল হারবারে ভ্রমণ 
একটু ইতিহাস 
অনেক আগে থেকেই হাওয়াই দ্বীপপুঞ্জ স্বাধীন ছিলো এবং সেখানে রাজতন্ত্র চালু ছিল। এখানকার আদিবাসীরা পলিনেশিয়া (নিউজিল্যান্ডসহ প্রশান্ত মহাসাগরীয় দ্বীপগুলো) থেকে এসেছে বলে ধারনা করা হয়। পরবর্তীতে আখ চাষের প্রয়োজনে জাপান, কোরিয়া, চীন থেকে লোক আনা হয়। ইউরোপিয়ানদের মধ্যে ক্যাপ্টেন কুক (যিনি অস্ট্রেলিয়া মহাদেশ আবিষ্কার করেছেন) প্রথম এ দ্বীপে পা রাখেন। পরে আমেরিকা থেকে লোকজন গিয়ে হাওয়াইয়ে স্থায়ী হয়েছে। হাওয়াইয়ের  বর্তমান জনসংখ্যা ১৪ লক্ষ, মাত্র ৫০০ আদিবাসী আছেন (পিওর ব্লাড)। 

১৮৯৩ সালের জানুয়ারী মাসে আখচাষীরা আর মিশনারিরা আমেরিকার সাহায্য নিয়ে তখনকার রানী লিলিউয়কালানি (Lili'uokalani)-কে উচ্ছেদ করেন এক ক্যু এর মাধ্যমে। আমেরিকান পিতামাতার ঘরে জন্ম নেয়া স্ট্যানফোর্ড বি ডোলে (Sanford B. Dole) এই ক্যু-এর নেতৃত্ব দেন। হাওয়াই প্রজাতন্ত্র হিসাবে ১৮৯৩-১৮৯৭ সাল পর্যন্ত স্বাধীন ছিল। ১৮৯৮ সালে হাওয়াইকে আমেরিকার টেরিটরি হিসাবে নেয়া হয়। পরে ১৯৫৯ সালে এর অবস্থানের গুরুত্ব বিবেচনা করে একে ৫০তম রাজ্য হিসাবে আমেরিকার অন্তভুক্ত করা হয়। আয়তনে হাওয়াই পঞ্চাশটির মধ্যে চতুর্থ ক্ষুদ্রতম রাজ্য।   

ইতিহাস যারা লেখে তারা তাদের পক্ষেই সাফাই গায়। যেমন এখন যদি রাশিয়া ইউক্রেন আক্রমণ করে দখল করে নিতে পারে, তাহলে রাশিয়া বলবে আমরা আমাদের হারানো জমি পুনরদ্ধার করলাম আর ইউক্রেন বলবে আমাদের স্বাধীনতার সূর্য অস্ত গেলো। 

আমেরিকার ইতিহাস বইয়ে লেখা আছে দ্বিতীয় বিশ্বযুদ্ধের সময় আমেরিকা জাপান কর্তৃক পার্ল হারবার আক্রমণের আগ পর্যন্ত নিরপেক্ষ ছিল। কিন্তু সে যে তার ইউরোপীয় মিত্রদের অস্ত্র দিয়ে যুদ্ধের আগুনে ঘি ঢেলে আগুনকে উস্কে দিচ্ছিল সেই কথা আর বলে না। আমেরিকার বক্তব্য হলো আমি নিরপেক্ষ ছিলাম, তোমরা জাপানিরা হা ডু ডু, ডু ডু ডু করতে করতে আমার কোর্টে চলে এসেছো, এখন আমি কি বসে থাকবো?  তাই তো যুদ্ধে জড়িয়ে গেলাম। 

এর পরেও কিন্তু আছে, আমেরিকা ওই সময় মেইন ল্যান্ড থেকে অনেকগুলো যুদ্ধ জাহাজ পার্ল হারবারে এনে সাজিয়ে রেখেছিল, নিশ্চয়ই উদ্দেশ্য মহৎ ছিল না। এসব দেখে জাপান ভয় পেয়ে যায়। জাপান মনে করে যে তারা ব্রিটেন, নেদারল্যান্ডস আর আমেরিকার দক্ষিণ-পূর্ব এশিয়ার কলোনিসমূহে তাদের পরিকল্পিত সামরিক অভিযান চালালে মার্কিন যুক্তরাষ্ট্রের প্রশান্ত মহাসাগরীয় নৌবহর পাল্টা আক্রমণ চালাবে। তাই তারা ১৯৪১ সালের  ৭ ডিসেম্বর পার্ল হারবার আক্রমণের দশ ঘণ্টা পরেই ৮ ডিসেম্বর একই সঙ্গে মার্কিন-অধিকৃত ফিলিপাইন, গুয়াম এবং ওয়েক দ্বীপে এবং ব্রিটিশ কলোনি মালয়, সিঙ্গাপুর এবং হংকং-এ  সাত ঘন্ট ধরে একটানা আক্রমণ চালায়।  

জাপান ১৯৪১ সালের ডিসেম্বর মাসের সাত তারিখ হাওয়াইয়ের হনলুলুতে অবস্থিত পার্ল হারবারের মার্কিন নৌ ঘাঁটিতে অতর্কিত আক্রমণ চালায়। সেই রবিবার সকাল আটটার ঠিক আগে, শত শত জাপানি যুদ্ধবিমান পার্ল  হারবারের নৌবহরে আক্রমণ চালায়। আমেরিকান নৌবাহিনীর প্রায় বিশটি জাহাজ ধ্বংস বা ক্ষতিগ্রস্ত হয়, এর মধ্যে আটটি ছিল বিশাল যুদ্ধজাহাজ। এদের মধ্যে চারটা ডুবে যায়। এদের মধ্যে থেকে একটা ইউএসএস অ্যারিজোনা নামের জাহাজটিকে টেনে পাড়ে আনা হয়। এছাড়াও আমেরিকার ৩০০ টিরও বেশি বিমান ধংস হয়। হামলায় বেসামরিক নাগরিক সহ ২,৪০০ জনেরও বেশি আমেরিকান মারা যায় এবং আরও ১,০০০  জন আহত হয়। হামলার পরের দিন, প্রেসিডেন্ট ফ্রাঙ্কলিন ডি রুজভেল্ট কংগ্রেসকে জাপানের বিরুদ্ধে যুদ্ধ ঘোষণা করতে বলেন। আমেরিকা আনুষ্ঠানিকভাবে দ্বিতীয় বিশ্বযুদ্ধে জড়িয়ে পড়ে। 

এই সময় প্রশান্ত মহাসাগরের তীরবর্তী আমেরিকার  তিনটি স্টেট ক্যালিফোর্নিয়া, ওরেগণ, সিয়াটল এবং হাওয়াইয়ে  ছিল ১,৩০,০০০ এর মত জাপানি বংশোদ্ভূত আমেরিকান। আমেরিকা মনে করে যে এরা যুদ্ধের সময় জাপানের পক্ষ অবলম্বন করে তাদের ক্ষতি করতে পারে। তাই তাদের বিভিন জায়গায় ক্যাম্পে নিয়ে রাখে। এটাকে বলে জাপানিজ ইন্টারমেন্ট। এদের মধ্যে প্রায় সবাই আমেরিকান নাগরিক এবং বেশির ভাগেরই জন্ম আমেরিকায়। ওই সময় যুদ্ধে আমেরিকার শত্রুপক্ষ ইতালি বা জার্মান নাগরিকদের কিন্তু আটকে রাখা হয়নি, তাহলে শুধু জাপানিদের কেন? উত্তর হলো জাপানিরা তাদের দেশের প্রতি বেশি লয়াল। 

১৯৪২ সালের ১৯ ফেব্রুয়ারী প্রেসিডেন্ট রুজভেল্ট এ সংক্রান্ত নির্বাহী আদেশে সই করেন। একই বৎসর ১৮  মার্চ, ফেডারেল ওয়ার রিলোকেশন অথরিটি (ডব্লিউআরএ) প্রতিষ্ঠা করা হয়। এর লক্ষ্য ছিল ""জাপানি বংশোদ্ভূত সমস্ত লোককে হেফাজতে নেওয়া, তাদের সৈন্য দিয়ে ঘিরে রাখা, তাদের জমি কেনা থেকে বিরত রাখা এবং যুদ্ধের শেষে তাদের পূর্বের বাড়িতে ফিরিয়ে আনা।"" 

জাপানি বংশোদ্ভূত আমেরিকানদের ৬ দিন থেকে কয়েক ঘটা সময় দেয়া হয় এবং বলা হয় ক্যাম্পে যেতে। লোকজন তাদের বাড়িঘর, ব্যবসা বানিজ্য সব ফেলে রেখে চলে যায় ক্যাম্পে। অনেকে স্কুল, কলেজ বা বিশ্ববিদ্যালয়ে পড়ত, তাদেরও পড়া ফেলে চলে যেতে হয়। ক্যম্পগুলো করা হয় রিমোট জায়গায় পরিতাক্ত স্থাপনায়। কোন কোন স্থাপনা আগে হয়তো গোয়াল ঘর বা আস্তাবল হিসাবে ব্যবহার করা হতো। মোট কথা সেগুলো বেশিরভাগ ক্ষেত্রেই আমেরিকার মানসম্মত কোন আবাসিক ব্যবস্থা ছিল না। কয়লা ব্যবহার করে রান্না, কমন বাথরুম, আর কমন লন্ড্রি ব্যবহার করতে হত। অনেকেই তাদের গাড়ি পানির দরে বিক্রি করে দেয়। সামরিক বাহিনী অনেকের গাড়ি কিনতে চাইলে, দামে পোষায় না বলে বিক্রি না করতে চাইলে গাড়ি যুদ্ধে লাগবে বলে রিকুইজিশন করে নেয়। হাওয়াই থেকে ১৫০০ জনকে আমেরিকার মেইন ল্যান্ডে পাঠানো হয় ক্যাম্পে রাখার জন্য। হাওয়াইতেও একটা বড় ক্যাম্প খোলা হয়।  
১৯৪৪ সালের ডিসেম্বর মাসে সরকার সিদ্ধান্ত নেয় যে ১৯৪৫ সালের ডিসেম্বর নাগাদ সব ক্যাম্প বন্ধ করবে। শেষ পর্যন্ত ১৯৪৬ সালের মার্চে সব ক্যাম্প বন্ধ হয়ে যায়। 

আমেরিকার সংবিধানের প্রথম দশটা সংশোধনীকে বলে বিল অফ রাইটস। এগুলো একজন মানুষের মানুষ হয়ে জন্মানোর কারণেই রাষ্ট্র প্রদত্ত কিছু অধিকার, যেমন বাক স্বাধীনতা, নিজ নিজ ধর্ম পালনের স্বাধীনতা ইত্যাদি। ১৯৭৬ সালে রুজভেল্টের নির্বাহী আদেশ সংবিধানের বিল অফ রাইটসের সাথে সাংঘর্ষিক বলে বাতিল করা হয়। ১৯৮৮ সালে কংগ্রেস আইন পাশ করে ৮০,০০০ জাপানির প্রত্যেককে ২০,০০০ ডলার করে ক্ষতিপূরণ দেয় এবং আনুষ্ঠানিকভাবে তাদের কাছে ক্ষমা প্রার্থনা করে।   

আমরা পার্ল হারবার দেখার উদ্দেশ্যে সকালে নাস্তা খেয়ে বেড়িয়ে গেলাম। নাফি হারবারে কি একটা ট্রিপ নেয়ার জন্য অনলাইনে ১ ডলার দামের একটা টিকিট কাটার চেষ্টা করে বারবার ব্যর্থ হলো। দেখায় টিকিট আছে, কিনতে গিয়ে দেখে সোল্ড আউট। ওখানে এক বিশাল এলাকা জুড়ে নানা কিছু আছে। ঢুকেই মাটিতে এক বড় ম্যাপে জাপান আর পার্ল হারবারের অবস্থান দেখানো আছে। হারবারের ওই ট্রিপের জন্য সেই এক ডলার দামের টিকিট কিনতে গিয়ে আমার ছেলেরা ফিরে এসে বলল, 'এখানে ওয়েটিং লাইনে দাঁড়ালে টিকিট পাওয়া যেতে পারে, যেহেতু দাম এক ডলার, লোকে টিকিট কেটে আসে না। ওয়েট করলে না আসা লোকদের বদলে আমরা যেতে পারব। আমরা কিছুক্ষণ লাইনে দাঁড়িয়ে রোদের যন্ত্রণায় আর দাঁড়াতে না পেরে পরপর দুইটা জাদুঘর দেখলাম। পার্ল হারবারের ইতিহাস আর করুন কাহিনীতে ভরা সেই দুইটা জাদুঘর। জাপানি ফাইটার ক্যারিয়ারের, আমেরিকার যুদ্ধ জাহাজগুলোর মডেল, একটা টর্পেডো আর অজস্র জিনিস রাখা আছে ওখানে। ঘুরে ঘুরে দেখে মন খারাপ হয়ে যায়। 

মিউজিয়াম দেখা শেষ করে বের হয়ে দেখি হারবারে ট্রিপ দেয়ার লাইনে কোন ভিড় নাই, আমরা ওয়েটিং এরিয়ায়  ঢুকে বসে থাকলাম। পরের ট্রিপেই আমরা উঠে পড়লাম একটা লঞ্চে। দশ মিনিট হারবারে চলে আমাদের নিয়ে গেলো একটা ভাসমান জেটির মত স্ট্রাকচারে। লঞ্চে উঠার পরে বলেছিল ছবি তুলতে পারবা কিন্তু হইচই না করতে। আসলে তখনও বুঝতে পারছিলাম না কি দেখতে যাচ্ছি। ওখানে ওঠার পরে পড়তে পড়তে যাচ্ছি, এক জায়গায় দেখলাম লেখা আছে তোমার পায়ের নিচেই ডুবে আছে ইউএসএস অ্যারিজোনা নামের যুদ্ধ জাহাজ যেটা ওই দিন সম্পূর্ণ ধংস  হয়ে ডুবে গিয়েছিল এবং ওইসময়ই ৯০০ জন মারা গিয়েছিল। তারাও তোমার পায়ের নিচে শুয়ে আছে। পরে আহত আরো  ২০০ জন মারা যায়। আর একটু এগিয়ে গিয়ে দেখি একটা বড় দেয়াল জুড়ে নিহতদের নাম। ওখানে দাঁড়িয়ে চারিদিকে শুধু জাহাজের ধ্বংসাবশেষ দেখলাম। দীর্ঘ আশি বছর পরেও দেখলাম জাহাজের অংশ গুলো কালের সাক্ষী হয়ে দাঁড়িয়ে বা ডুবে আছে। ওখান থেকে ফিরে আর কিছু ছবি তুলে মন খারাপ নিয়ে বাসায় ফিরলাম।"
"ভাষা সৈনিকদের প্রতি শ্রদ্ধাঞ্জলি 

তোমরা যারা বুকের তাজা রক্তে, 
রাজপথ রাঙ্গিয়ে, 
আমাদের জন্য ছিনিয়া আনলে,
মায়ের ভাষায় কথা বলার অধিকার,
বাংলা ভাষাকে দিলে,
আন্তর্জাতিক মাতৃভাষার সম্মান, 
তোমাদের জানাই সশ্রদ্ধ ছালাম। 

ওই দেখ পলাশ, শিমুল, কৃষ্ণচূড়া, 
তোমাদের রক্তের সবটুকু লাল নিয়ে,
মাথা উঁচু করে দাঁড়িয়ে কি ভীষণ অহংকারে,
ঘোষণা করছে তোমাদের নাম,  
সালাম, জব্বার, রফিক, বরকত, শফিউর,  
গাইছে তোমাদেরই জয়গান।"
"প্র প্রকাশনী থেকে আমার প্রথম বই পোকোহন্টাস-একজন নেটিভ আমেরিকান রাজকন্যা প্রকাশিত হয় ২০২১ সালের আগস্ট মাসে। এটি আমেরিকায় প্রথম ব্রিটিশ কলোনি স্থাপনের ইতিহাসের উপর ভিত্তি করে রচিত। বইটির প্রচ্ছদ এঁকেছেন ব্রত রায়।

আমি আমেরিকায় একটি উপজাতীয় (ট্রাইবাল) সমাজ সেবামূলক প্রতিষ্ঠানে চাকরি পাওয়ার পর থেকে আমেরিকার বিভিন্ন উপজাতির উপরে লেখাপড়া করা শুরু করি এবং এদের সর্ম্পকে জানার চেষ্টা  করি। ইউরোপীয়রা আসার পর থেকে তাদের সাথে স্থানীয়দের যুদ্ধ-বিগ্রহ, সংঘাত লেগেই থাকতো। এক সময়ে আমি জানতে পারি যে, একজন উপজাতীয় রাজকন্যা ভালবেসে বিয়ে করেছিল একজন ব্রিটিশকে। যদিও সেই রাজকন্যা বিবাহিতা এবং একটি পুত্র সন্তানের জননী ছিলো। আমি ভাবতে থাকি কি এমন তীব্র আকর্ষণ ছিল যাতে সে একজন অপরিচিত সাদা চামড়ার লোকের প্রতি আকৃষ্ট হয়ে স্বামী এবং সন্তানকে ছেড়ে চলে গেলো। ভাষাও তো জানতো না কেউ কারো!

এই ঘটনাটা আমাকে মুগ্ধ করে, আরো জানার আগ্রহ নিয়ে আমি আরো পড়াশোনা করতে থাকি। সেই উপজাতীয় রাজকন্যা কেন দুই দুইবার তার বাবার শত্রুর জীবন বাঁচায়? সে কি প্রথম দেখায়ই  সাদা চামড়ার লোকের প্রেমে পড়েছিলো? পরে ঘটনাচক্রে আরো একজন ব্রিটিশের সাথে কিভাবে  জড়িয়ে যায় তার  জীবন?  

ইংরেজদের কাছেই বা কেমন ছিলো ছোট ছোট জাহাজে করে উত্তাল আটলান্টিক মহাসাগর পাড়ি দিয়ে আসা স্বপ্নের দেশের জীবন? তারা কি পূরণ করতে পেরেছিলো তাদের স্বপ্ন? তাদের এই যাত্রাপথ কি কুসুমাচ্ছাদিত ছিল? ক্ষুধার জ্বালায় তারা কি মৃত বা জীবিত মানুষ হত্যা করে খেয়েছিল?

যুদ্ধ, সংঘাত, নিষ্ঠুরতা, ক্ষুধা, অপহরণ, প্রতারণা আর প্রেম নিয়ে আবর্তিত ইতিহাস ভিত্তিক এ উপন্যাসে আমি উপজাতীয় রাজকন্যা পোকোহন্টাসের সংক্ষিপ্ত জীবনী আর আমেরিকায় প্রথম ব্রিটিশ উপনিবেশের কাহিনী তুলে ধরেছি।

এই বইটি পাওয়া যাচ্ছে ঝুমঝুমি প্রকাশনের স্টলে।  স্টল নাম্বার ২।"
"আমার বইয়ের রকমারির লিংক। ঘরে বসে অন লাইনে অর্ডার করে সংগ্রহ করতে পারেন।"
"অমর একুশে গ্রন্থমেলা ২০২২ উপলক্ষে দাঁড়িকমা প্রকাশনী থেকে প্রকাশিত হলো আমার গল্প সংকলন 'সহে না যাতনা'। বিগত তিন বছর ধরে ছোট বড় অনেক গল্প লিখেছি। এগুলোর মধ্যে থেকে বাছাই করে আমার পছন্দের মোট ১২ টি ভিন্ন স্বাদের গল্প নিয়ে এ প্রন্থটি সাজিয়েছি।  বইটির প্রকাশক মো. আব্দুল হাকিম এবং প্রচ্ছদ এঁকেছেন সোহানুর রহমান অনন্ত। বইটি পাওয়া যাচ্ছে বইমেলায় দাঁড়িকমা প্রকাশনীর ১৪৮ নাম্বার স্টলে।  

বইটি অন লাইনে রকমারিতে পাওয়া যাচ্ছে ২৫% ছাড়ে নিচের লিঙ্কেঃ 
https://www.rokomari.com/book/227265/sohe-na-jatona?fbclid=IwAR1LD7Ofd1bwgxhPJqNtyW0EWTTI8CPhJtrxVVoRrpNQ0n_jpIpbcvEVNso"
"ফুলে ফুলে ভরে আছে সামনের বাগান। গত বছরের ছবি, ফেব্রুয়ারী ১৩, ২০২১ তারিখে তোলা।"
"এই ছবিটা গত বছর ফেব্রুয়ারি মাসের ১৩ তারিখে আমাদের আমেরিকার বাসার সামনে তোলা। আমার বড় ছেলে নাফি আর বউমা রিমি আমেরিকা থেকে দেশে যাওয়ার দিন।"
"বসন্ত ফুটন্ত গৃহ অভ্যন্তরে।

ফুলের মালিক রিমি।
রিমির শশুর রিমির বিবাহবার্ষিকীতে গিফট করেছেন।

বর্তমানে আমি এর মালি। মানে সপ্তাহে একদিন পানি দেই আর তাকিয়ে তাকিয়ে দেখি।

অর্কিড"
"এই ছবিটা দেখে মনে হবে বাবা ছেলেকে গাছপালা চেনাচ্ছে। কিন্তু পিছন থেকে আমরা যেন শুনতে পেলাম হাই টেনশন, ভোল্টেজ, কারেন্ট, ট্রান্সফরমার ইত্যাদি শব্দগুলো।

বিষয়টা কি?

বিঃ দ্রঃ মায়ের কষ্ট হচ্ছে দেখে ছেলে মায়ের ব্যাগ হাতে হাঁটছে।"
"হাওয়াই ভ্রমণ (জানুয়ারী ২০-২৩, ২০২২) 
দ্বিতীয় দিন জানুয়ারী ২১, ২০২২ 
সকালে ঘুম থেকে উঠে দি মোস্ট ইম্পরট্যান্ট কাজ নাস্তা খেলাম। সকালের নাস্তা  পাউরুটি, বাটার, জেলী, ডিম পোচ আর কন্ডেন্স মিল্কের চা সবাই খেলো। আমি ডিম পোচ দিয়ে পান্তা খেলাম। এই অদ্ভুত মেনু কোথা থেকে পেলাম? কেন আমি নিজেই আবিষ্কার করলাম। কাঁচা মরিচের অভাবে ডিম ভাজি আর করা হলো না । দুপুরের জন্য ভাত, স্যামন ফিলে ভাজি আর ডিম ভাজি (কাঁচা মরিচ ছাড়া) বেন্ধে নিয়ে গেলাম। বলা তো যায় না, কখন কোথায় খিদা লেগে যায়!

ঢিমে তেতালা গতিতে রেডি হয়ে দশটার পরে রওয়ানা হয়ে গেলাম হাইকিং করে একটা পাহাড়ী ঝর্ণা দেখতে। যদিও এটার পোশাকি নাম মানোয়া ফলস (Manoa Falls)। জায়গাটার নম ওয়াহু (oahu) আসা-যাওয়া মিলিয়ে ১.৭ মাইল ট্রেইল। বেশি উঁচু নিচু না। ট্রপিকাল রেইন ফরেস্ট, মাঝে মঝে ঘন জঙ্গল। চেনা অচেনা নানা জাতের গাছ আর ফুল। নারিকেল আর সুপারি গাছ দেখলাম অনেক। পরে সুপারি গাছের তলায় সুপারির সাইজেরই লাল রঙের ফল দেখে মনে হলো ওগুলো একই প্রজাতির গাছ হলেও সুপারি গাছ না। প্রথমদিকে কোন লোকজন না দেখে ভয় লাগছিল আবার হারিয়ে যাবো না তো! নাবিলের হাতে যদিও রিসেপশন থেকে দেয়া ম্যাপ আছে। এখন সে-ই গাইড হিসাবে  সবার আগে আগে যাচ্ছে। আমি ফটো তুলতে গিয়ে বার বার পিছিয়ে যাচ্ছি। অনেকটা পথ যাওয়ার পরে দেখলাম লোকজন ফিরে আসছে, তার মানে আমরা ঠিকই যাচ্ছি। জল প্রপাতের কাছাকাছি গিয়ে হালকা জলের শব্দ পেলাম এবং আমাদের ডান দিকে তাকিয়ে একটা ঝরনা দেখতে পেলাম। অগভীর জলের ধারা পাথরের উপর দিয়ে নাচতে নাচতে নিচে নেমে যাচ্ছে। গন্তব্য কোথায় কে জানে! আর একটু এগিয়ে গিয়ে জল প্রপাতের দেখা পেলাম। ফটো তুলে ফিরে এলাম গাড়ির কাছে। যারা নায়গ্রা ফলস দেখেছেন তাঁদের কাছে এটা শিশু বা ফলস (মিথ্যা) ফলস মনে হতে পারে। চট্টগ্রাম বা সিলেটের ছড়িগুলোর মত।  

এর পাশেই লিওন আরবোরেটাম (Lyon Arboretum), এটা একটা বোটানিক্যাল গার্ডেন, হাওয়াই বিশ্ববিদ্যালয়ের  অংশ। ২০০ একর জায়গা জুড়ে বিস্তৃত এ বাগানে ৬০০০ প্রজাতির গাছ আছে। এর ট্রেইল মাত্র সাত মাইল দেখে আমরা ওখানে গেলাম না।
 
এবার একটা খাওয়ার দোকানে গিয়ে ছেলেরা পোকো নামের এক খাবার কিনে আনল। সেই খাবার তার বাবা ছুঁয়েও দেখলো না। আমি দুই চামচ খেলাম। খেতে ভালোই। বলে না দিলে কেউ বুঝবে না যে সাদা ভাতের উপরে কাঁচা স্যামন সাদা সস বা রাঞ্চ দিয়ে মেখে ছড়িয়ে দিয়েছে । খেতে খেতে ব্রেইন সিগনাল দিলো কাঁচা মাছ খাইস না, বমি হলে খবর আছে। তাই আর খেলাম না। আমি অনেকদিন সুশি খাইনি কাঁচা মাছ দেয় বলে। নাবিল বলে, 'সুশি মজা আছে মা খেয়ে দেখো। মাছটা এমন করে প্রসেস করে যে তুমি টের পাবা না যে এটা কাঁচা মাছ'।

সুশি কয়েকবার খেয়েছি, নাবিলের কথা সত্য মাছের গন্ধ টের পাওয়া যায় না। কিন্তু মেনুগুলোর স্বাদের বৈচিত্র্য এখনো ধরতে পারিনি, মানে সবই এক রকম লাগে। 

বিপিএটিসিতে থাকতে ম্যাট কোর্সের ৪৫ জন প্রশিক্ষণার্থীর সাথে গিয়েছিলাম সিঙ্গাপুর ১০ দিনের জন্য। ওখানে সিঙ্গাপর সিভিল সার্ভিস কলেজে অনেক প্রশিক্ষকই বলেছেন যে সিঙ্গাপুরে যে কোন ডিরেকশনে আধা ঘণ্টা গাড়ি চালালে তুমি গিয়ে সাগরে পড়বে। সিঙ্গাপুরের আয়তন ২৮১,৩ বর্গমাইল। হনলুলুর আয়তন মাত্র ৬৮.৪২ বর্গমাইল। সিঙ্গাপুর হনলুলুর চেয়ে আয়তনে চার গুণ বড়। তাই হনলুলুতে যে কোন জায়গায় যেতে চাইলেই ১৫-২০ মিনিটে  যাওয়া যায়। সিঙ্গাপুরে আমাদের ঘোরাঘুরি শহরের মধ্যেই সীমিত ছিল। সিঙ্গাপুর আসলে সিটি স্টেট, একটা মাত্র ট্র্যাডিশনাল গ্রাম আছে। সিঙ্গাপুরের সবটাই মনে হয় সমতল এবং শহর। হনলুলুতে এসে আমার সিঙ্গাপুরের  কথা মনে পড়লো, যে কোন দিকে গেলেই সাগর পাওয়া যাবে বলে। তবে এখানে অনেক পাহাড়ি অঞ্চল আছে। পাহাড়গুলো দৃষ্টিনন্দন সবুজে ঘেরা। পাহাড়ের গায়ে ঘরবাড়িগুলো অনেকদূর থেকে দেখা যায়, অনেক সুন্দর লাগে বিশেষ করে রাতে। আমাদের সারাদিনের জন্য বের হতে হয় না, চাইলেই বাসায় এসে রেস্ট নিয়ে আবার যেতে পারি।  

আমরা বাসায় এসে ভাত খেয়ে একটু রেস্ট নিয়ে আবার বের হলাম। এবারের গন্তব্য সমুদ্র সৈকত।  যেহেতু দ্বীপ চারিদিকেই সৈকত। প্রথমে গেলাম কাহালা বিচে। কাহালা বিচ দেখে আমার থাইল্যান্ডের পাতায়া বিচের কথা মনে পড়ে গেলো। বালুর কণাগুলো মোটা মোটা পায়ে লাগে আর শোরলাইনটা সোজা না হয়ে বায়ে বেঁকে গেছে পাতায়ার মতো।  

এখানে সমুদ্রের গর্জন, বড় বড় ঢেউ কিছুই নাই। লোকজনও কম। অনেকদূরে লোকজন সার্ফিং করছে। কোমর বা বুক পানিতে লোকজন দাঁড়িয়ে আছে বেশ দূরে মানে জেন্টল স্লোপ। আমরা সবাই নামলাম। রিমি সবচেয়ে কম নামলো। আমার ছেলেরা বুক পানি পর্যন্ত চলে গেছে। তাদের বাবা চেঁচাচ্ছে, 'আর যাইস না'। আমি আমার ছেলেদের সাথে সাথে গেলাম। নাফি আমার কাণ্ড দেখে প্রায়ই বলে, 'তুমি আমাকে সেইভ করতে পারবা, যদি ঢেউ এসে ভাসিয়ে নিয়ে যায়'? 

আমার ছোট ছেলে বলে সাঁতার কাটো তো, একটু সাঁতার কেটে হাঁপিয়ে গেলাম, মুখে লবণ পানি ঢুকে গেলো। নাবিল আমাকে টিজ করে, 'খুব না সাঁতার পারো'। আমি বলি, 'অনভ্যাসে বিদ্যা নাশ'।

এটাকে সাগর না বলে লেক বলা যায়। শোরলাইনটা বাম দিকে বেঁকে যাওয়া আর ডানদিকে কিছুটা ব্যাড়িকেট করার ফলে ঢেউগুলো অনেক আগেই ভেঙ্গে যাচ্ছে, তীর পর্যন্ত এসে পৌচাঁচ্ছে না। 

এখান থেকে আর একটা বিচে গেলাম। এখানে গাড়ি থেকে নেমে রাস্তা দিয়ে হাঁটতে হাঁটতে অনেক মোরগ দেখতে পেলাম। প্রথমে আমরা বিচে যাওয়ার পথ খুঁজে পাচ্ছিলাম না। পরে পথ বেয়ে নামতে নামতে ভাবলাম উঠতে খবর আছে। রাস্তা থেকে বিচ অনেক নিচে। এখানে কিছুক্ষণ ঘোরাঘুরি করলাম। আগেরটার চেয়ে এখানে বেশি ঢেউ আর সমুদ্রের গর্জনও শুনতে পেলাম। 

আমাকে, রিমিকে আর তাদের বাবাকে বাসায় নামিয়ে দিয়ে ফ্রেশ হতে বলে দুই ছেলে চলে গেলো কাঁচা মরিচ কিনতে। ততক্ষণে সন্ধা হয়ে গেছে। আমি গোছল করে চুল শুকিয়ে একটু রেস্ট নিচ্ছি। ছেলেরা কেন কাঁচা মরিচ নিয়ে আসে না, তাদের বাবা অস্থির। রিমি এসে আমাকে বলে গেলো, 'মা নাফি ফোন করেছিলো, ওরা ঘুরতেছে, একটু দেরি হবে কাঁচা মরিচ নিয়ে আসতে। আমি ভাবছি রিমি বেচারা শ্বশুর শাশুড়ির সাথে ঘুরতে এসে অ্যাটকে গেলো। 

খোসাসুদ্ধ ডাল দিয়ে খিচুরি কেমন হবে? ভাবলাম ডাল ভিজিয়ে রেখে দেখি। সত্যি ডাল ভেজার পরে হাত দিয়ে ডলে দেখি খোসা উঠে আসছে। পরে বেশি করে পানি দিয়ে কয়েকবার ধুলে বেশির ভাগ খোসাই চলে গেলো।  নাফি ফোন করে বলে, 'মা, ওয়াল মার্টে কাঁচামরিচ নাই, তাই তুমি কাল কিনতে পারো নাই। এখন কি চিলি ফ্লেক্স নিয়ে আসবো? আমি অন্য একটা দোকানে গিয়ে খুঁজে দেখি কাঁচামরিচ পয়াই কি না'। 
- ঠিক আছে। 

তারা দুই ভাই  কাঁচামরিচ আরো কিছু প্রয়জনীয় জিনিস কিনে ফিরলে আমরা বউ শাশুড়ি যৌথ প্রযোজনায় তৈরি করে ফেললাম ব্যাটারে ভেজে আলু ভর্তা, ক্যানের সারডিন, আলু দিয়ে বাঁধা কপি ভাজি, ডিম ভাজি আর খিচুড়ি।
খেয়েদেয়ে আরাম করে ঘুম দিলাম কাল যাবো পার্ল হারবার দেখতে।"
"হাওয়াই ভ্রমণ (জানুয়ারী ২০-২৩, ২০২২) 

প্রথমদিন জানুয়ারী ২০  

আমার বড় ছেলে নাফি এয়ারবিএনবি এর মাধ্যমে হনলুলুতে একটা বাসা, আর আলাস্কা এয়ার লাইন্সের রিটার্ন টিকেট বুক করে ফেললো। নাবিলের জন্যও আলাদা টিকেট কাটা হলো একই এয়ারলাইন্সে। যাত্রার কয়েকদিন আগে অনলাইনে একটা ফরম পূরণ করতে হলো হাওয়াই স্টেট গভর্নমেন্টের ওয়েবসাইটে, যাতে বলা হচ্ছে যদি কোভিড ১৯ টেস্ট করতে না চাও তাহলে ভাক্সিনেশনের তথ্য দিতে হবে। ভেবেছিলাম বিদেশ সফর না যেহেতু, এয়ারপোর্টে ভাক্সিনেশন কার্ড দেখালেই চলবে। প্রথম ও দ্বিতীয় ডোস ভাক্সিন দেয়ার তারিখ ও স্থান লিখে ভাক্সিনেশন কার্ড আপলোড করে মনে করলাম ঝামেলা শেষ। কিসের ঝামেলা শেষ, ঝামেলা তো কেবল শুরু হলো। ভাক্সিনেশন কার্ড আপলোড করার পরে একটা পেইজ আসল কিউআর কোডসহ, ওটা এয়ারপোর্টে দেখাতে হবে। আমি মোবাইলে একটা ফটো তুললাম, একটা প্রিন্ট আউট নিলাম, আর ইমেইলে তো আছেই।  

অনলাইনে চেক-ইন করার পরে নাফি বলল, 'বাবা তোমার সিট নাম্বার দেয় নাই। গেটে দিবে'। আমেরিকার ডোমেস্টিক ফ্লাইটগুলা এই সব ফাইজলামি করে। খাওয়া তো দেয়ই না, বেশির ভাগ সময়ই লাগেজের জন্য আলাদা টাকা দিতে হয়। এবার আমাদের একটা করে ক্যারিঅন লাগেজ অ্যালাউ করেছে, শুকরিয়া। তারা সিটগুলোর পজিশনও বিক্রি করে। অনলাইনে চেক-ইন করার পরে সিট নাম্বার দেয় না। একবার আমাকে সিট নাম্বার না দিয়ে ইমেইল করলো যে আমি আমার পছন্দের সিট কনফার্ম করতে পারি  ৩০ ডালর দিয়ে। আমি হইলাম গিয়া ঢাকা শহরের বাসে রড ধরে চলা মানুষ, আমি কি খারাপ সিটে বসতে ভয় পাই! কোথায় সিট দিবা দাও না, ভিতরে রড ধরে দাঁড়িয়ও যেতে পারবো। শুধু প্লেনের ছাদে বা পাখায় বসে যেতে না বললেই হয়, বাতাসে উড়ে গিয়ে সাগরে পড়ে যাওয়ার ভয় আছে।

জানুয়ারির বিশ তারিখ বাসা থেকে সকাল ৮ টায় রওয়ানা দিলাম। নাফি অনলাইনে আবহাওয়া দেখে বলেছে, 'ওখানে বেশি শীত নাই, শীতের কাপড় কম নিও'। লস এঞ্জেলেসে  সকালে তাপমাত্রা ৫-৬ ডিগ্রি সেন্টিগ্রেড আর আমি হলাম শীত কাতুরে মানুষ। আমি একটা সোয়েটার আর শাল সুটকেসে ঢুকিয়ে নিলাম। সালোওয়ার কামিজের উপরে একটা পাতলা সোয়েটারের উপরে একটা হুডি জ্যাকেট আর তার উপরে একটা শাল পরে নিজেকে ভালো করে ইন্সুলেটেড করে নিলাম। অনেকটা শ্রীকান্ত উপন্যাসের ইন্দ্রের নতুনদা-এর মত, শুধু দস্তানাটা বাদ।শীত এবার পালাবি কোথায় পালা!  

   
নাফি গাড়ি রাখার জন্য একটা পার্কিং স্পেস ভাড়া করেছে ওখানে গাড়ি রেখে এয়ারপোর্ট শাটলে করে এয়ারপোর্টে এসে সিকিউরিটির হ্যাপা পার হয়ে গেটে চলে এলাম। ভাবলাম এবার একটু আরাম করি, প্লেনে ওঠার আগে আর কোন কাজ নাই। না, বসা গেলো না, ঘোষণা এলো কিউ আর কোডের প্রিন্ট করা পাতা, ফটো, বা ইমেইল কিছুই চলবে না। কি চলবে তাহলে? যেই ওয়েসাইটে গিয়ে তথ্য দিয়েছিলাম ওই ওয়েবসাইটে যেতে হবে। আমি সহজেই গেলাম। অনেকেই পাসওয়ার্ড ভুলে গেছে, এই সেই, হুলস্থূল কাণ্ড। যাই হোক আমরা সবাই ওই ওয়েবসাইটে ঢুকে একজনের কাছে গেলাম। সে দুই ক্লিক করে আমাদের কিউ আর কোড বের করলো। আমারটা আর নাফির বাবারটা সবুজ। বলল, 'তোমরা ঠিক আছো'। আমাদের হাতে ব্যান্ড লাগিয়ে দিলো এটাই ভ্যাক্সিনেশনের সহি প্রমাণ। নাফি আর রিমিরটা গ্রে কালার হয়ে আছে। ওদের বলল ওয়েট করতে। 
আমি জানতে চাইলাম, 'যাদের গ্রিন হয়নি ওদের কি হবে'? 
- ওদের হাওয়াইতে গিয়ে স্ক্রিনিং করতে হবে? 
- মানে ওখানে কোভিড টেস্ট করতে হবে? 
- না ভাক্সিনেশন কার্ড দেখাতে হবে। 
এইসব ঝামেলা শেষ করতে করতে ফ্লাইট ছাড়তে ঘণ্টা খানেক দেরি হলো।

 
নাফির বাবা গিয়ে তার সিট নাম্বার চাইল, বলল আমার স্ত্রী ১১ নাম্বার রো-তে আছে আমাকে কাছাকাছি একটা সিট দাও। তাকে ৩৪ নাম্বার রো-তে সিট দেয়া হলো। নাফি বলল আমি ওই সিটে বসব, তুমি মা আর রিমির সাথে বসিও। পাশাপাশি তিন সিট। মামা বিয়ার আর পাপা বিয়ারের মাঝখানে বেবি বিয়ার রিমি বসল। আমি জানালার পাশে বসলাম। এমন অদ্ভুত জানালার কাছে কখনো বসিনি, এখানে আমার পাশে কোন জানালা নেই। ইমারজেন্সি এক্সিটও না। সামনের সিটের পাশের জানালা দিয়ে যা দেখা যায়, তাই দেখতে লাগলাম। আসলে পুরাটাই প্রশান্ত মহাসাগরের উপর দিয়ে গেলো নিচে সাগর আর হালকা মেঘ। অত উঁচু থেকে সাগর দেখাও যায় না। প্রথমদিকে হালকা একটু ঘুমিয়েছিলাম। মাঝে মাঝে রাস্তা ভাঙা তাই হালকা ঝাঁকি লাগছিল, ৭-৮ বার সিট বেল্ট বাঁধার ঘোষণা দিলো। প্লেনে বিপদ দেখলেই মনে মনে ভাবি এইবার সহি-সালামতে যেতে পারলে আর প্লেনে চড়ব না। তারপরে আবার ভুলে যাই। আমরা বাসা থেকে খওয়া নিয়ে এসেছি, তাই খেয়ে সময় কাটাতে লাগলাম।  

ল্যান্ডিং এর সময় সাগর দেখতে পেলাম, সামনে একটা সবুজ ল্যান্ড দেখে মনে করলাম ওখানেই ল্যান্ড করবে। কিন্তু না আর কিছুক্ষণ পরে ল্যান্ড করলো। ল্যান্ডিঙের সময় এয়ারপোর্টের পাশে দেখতে পেলাম কিছু ছাই রংয়ের ফাইটার প্লেন, মনে  হলো এটা আমেরিকার এয়ার বেইস।          
   

হনলুলু নেমে দেখি বাংলাদেশের মত গরম। না, বাংলাদেশে জানুয়ারি মাসে এতো গরম পড়ে না। এটা হলো মার্চ মাসের গরম। আমি জ্যাকেট আর শাল খুলে হাতে নিয়ে চললাম। এক জায়গায় এসে যাদের হাতে ব্যান্ড আছে মানে কোভিড  ক্লিয়ারেন্স লস এঞ্জেলেসে দিয়েছিল তারা একদিকে যাবে আর অন্যরা অন্যদিকে। আমরা দুজনে একটু সামনে গিয়ে সুটকেস খুলে শীতের কাপড়গুলোকে শীতনিদ্রায় পাঠিয়ে দিলাম। হেঁটে এক টার্মিনাল থেকে হেঁটে আর এক টার্মিনালে যাওয়ার সময় সূর্যের দেখা পেলাম। ছোটকালে পড়েছিলাম শীতকালে সূর্য নাকি উত্তর গোলার্ধে তীর্যকভাবে আলো দেয়, এখানে দেখি  সূর্য খাড়াভাবে এসে গায়ে পড়ছে। তবে কি দক্ষিণ গোলার্ধে চলে এলাম? কি জানি, ম্যাপ দেখতে হবে!  

নাবিল দুই ঘণ্টা আগেই পৌঁছে গেছে। ভাবলাম ওর সঙ্গে গিয়ে বসে থাকি যতক্ষণ নাফিরা না আসে। ফোন করে শুনি সে কাছেই একটা পার্কে বেড়াতে গেছে। বলল মাইল খানেক দূরে, আমরা হেঁটে যেতে পারব না। আমরা একটা জায়গায় বসলাম। নাফি বিশাল লাইনে দাঁড়িয়ে আছে তার একটা ফটো পাঠালো। আমি ভাবছি ওমিক্রনের জন্য এক বিশাল সুযোগ করে দিচ্ছে এরা। প্রায় ঘণ্টা খানেক পরে আমরা এয়ারপোর্ট থেকে বেড়িয়ে ভাড়া করা গাড়ি আনতে গেলাম। গাড়ি নিয়ে নাবিলকে তুলে নিয়ে চলে গেলাম খেতে। আমরা দুই ঘণ্টা গেইন করেছি তাই যখন খেতে গেলাম তখন বাজে পাঁচটা। একটা রেস্টুরেন্টে গেলাম বলল যে ২০ মিনিট অপেক্ষা করতে হবে। অপেক্ষা করতে করতে দুই ভাই মেনু দেখে বলল যে খাবার তাদের পছন্দ হয়নি। ম্যাকডোনাল্ডে গিয়ে খেয়ে ভাড়া করা বাসায় চলে এলাম,  সাজানো  গুছানো সুন্দর ফ্লাট। 

আমাদের প্লান ছিল পাউরুটি, বাটার, জেলি, ডিম কিনে নিয়ে সকালের নাস্তা ঘরে খেয়ে বের হবো। বাকি দুই বেলা পথেঘাটে যেখানে যা পাওয়া যায় তাই খাব। কিন্তু সাজানো রান্নাঘর দেখে কারো কারো শখ হলো  খিচুড়ি খাওয়ার। কে যে কবে বলেছিল 'ঢেঁকি স্বর্গে গেলেও ধান ভানে' কথাটা খুবই সত্যি বলেছিল। রান্নার জন্য কি কি লাগবে তার এক লিস্ট করলাম মোবাইলের নোট সেকশনে। আমরা রাতের শহরে একটু ঘুরলাম। পরে ওয়ালমার্টে গেলাম কাঁচাবাজার করতে। বাজার করে বাসায় এসে রান্না করতে গিয়ে দেখা গেলো, অধিক সন্ন্যাসীতে গাজন নষ্ট। পরিবারের ৫ জন সদস্য মিলে বাজার করে এনে দেখা গেলো রিমির শাশুড়ি কাঁচা মরিচ কিনতে ভুলে গেছে। মসুর ডাল পাওয়া যাচ্ছিল না, রিমির শ্বশুর দোকানের লোককে জিজ্ঞেস করে খোসাসহ  মসুর ডাল নিয়ে এসেছে। কাঁচামরিচ ছাড়া খিচুরি কেমন হবে? তাই খিচুরি বাদ। 

রাতের মেনু হচ্ছে ভাত, ক্যানের টুনা ভুনা আর আলু দিয়ে বাঁধা কপি ভাজি। 

ছোট একটা রাইস কুকার ভর্তি করে ভাত রান্না করলাম। রিমি কিছু সাপ্লাই এনেছিল, ওর মধ্যে পাওয়া গেলো দুইটা ছোট প্যাকেটে ভাঙা মরিচ। তাই দিয়েই করলাম টুনা, আর বাঁধাকপি। মজা করে খেয়ে পরের দিনের ভ্রমণ পরিকল্পনা করে ঘুমিয়ে গেলাম। 

হনলুলু এয়ারপোর্টে তোলা ভিডিয়ো"
"হাওয়াই ভ্রমণ (জানুয়ারী ২০-২৩, ২০২২) 
আমাদের ছোটবেলায় বাংলাদেশ টেলিভিশনে হাওয়াই ফাইভ ও দেখতাম। ইংরেজি তেমন একটা না বুঝলেও অঙ্গভঙ্গি দেখে কিছুটা হয়তো বুঝতাম। তবে দেখার আসল কারণ ছিল স্কুলে গিয়ে বান্ধবীদের সাথে গল্পে অংশ গ্রহণ করা। হাওয়াই ফাইভ ও-এর ইন্ট্রোটা খুব সুন্দর ছিল। একটা দৃশ্যে সাগরের বিশাল এক ঢেউ গোল হয়ে তীরের দিকে ধেয়ে আসছে। অন্য আর এক জায়গায় একটা মেয়ে সাগরের সৈকত ধরে ছুটে চলছে। আশ্চর্য আমি বুড়ি হয়ে গেলাম, আর সেই মেয়েটা কিশোরীই আছে আর সেই একইভাবে দৌড়ে চলেছে তীর ধরে। 

আমার ঠিক করে হাওয়াই দেখার শখ হলো জানি না, তবে মনে হয় আমেরিকায় আসার পরেই হবে। আমার একজন ফিমেল কলিগ ২০১৯ সালের এপ্রিল মাসে হাওয়াই গিয়ে বিয়ে করল। জানতে চাইলাম, 'হাওয়াই কি তোমার কেউ থাকে? হাওয়াই গিয়ে কেন বিয়ে করছ'? 
- না কেউ থাকে না। আমার শখ ছিল হাওয়াই গিয়ে বিয়ে করার।

শখ মিটাতে আত্মীয়স্বজন বন্ধুবান্ধব নিয়ে সাড়ে পাঁচ ঘটার উড়াল দিয়ে লস আঞ্জেলেস থেকে দুই হাজার মাইল দূরের দ্বীপপুঞ্জ হাওয়াই এর রাজধানী হনলুলু দ্বীপে গিয়ে বিয়ে করলো। ভাগ্যিস আমাদের দেশের মত বিয়েতে হাজার খানেক লোক দাওয়াত করে নাই। 

আমার ছোট ছেলে প্রায় আট বছর ধরে আমাদের থেকে দূরে আছে। চার বছর নিউজার্সিতে পড়ালেখা করলো, দুই  বছর অ্যারিজোনাতে চাকরি করলো, এখন দেড় বছর ধরে আছে সান হোজেতে। 

সে প্রায় কোন সময়েই আমাদের ঘোরাঘুরির সাথী হতে পারে না। এবার সে নতুন একটা চাকরি পেয়েছে। এক চাকরি থেকে আর এক চাকরিতে জয়েন করার আগে কয়েকদিন বিরতি নেবে। সে তার ভাইয়াকে ফোন করে বলেছে এই সময়টা কাজে লাগিয়ে পারিবারিক ট্রিপের আয়োজন করতে। তার ভাইয়া আমদেরকে জিজ্ঞেস করলো। হাওয়াইয়ের নাম শুনে আমি লাফিয়ে উঠলাম। এর মধ্যেই ভুলে গেছি যে মেক্সিকোর কানকুনে বেড়াতে গিয়ে কোভিড নিয়ে এসে বেশ কিছুদিন ভুগে প্রতিজ্ঞা করেছিলাম আর অহেতুক ঘোরাঘুরি করব না। কিন্তু মানুষ প্রতিজ্ঞা করে প্রতিজ্ঞা ভাঙ্গার জন্য। তাই আমিও প্রতিজ্ঞা ভেঙ্গে চললাম  আমেরিকার প্যারাডাইস হাওয়াই। হাওয়াই হল আমেরিকার ৫০ তম স্টেট। মোট ১৩৬টা দ্বীপের মধ্যে মাত্র ৭টাতে জনবসতি আছে। আমরা গেছি এই স্টেটের রাজধানী হনলুলু দ্বীপে।    

"
"গত বছরের গোলাপ।"
"হ্যালো, মোরগের শহর হনলুলু (হাওয়াইয়ের রাজধানী) থেকে বলছি 

যদি জানতে চান হনলুলুর স্পেশালিটি কি? 
উত্তর হচ্ছে মোরগের শহর হনলুলু। আমাদের ভাড়া করা বাসাটা শহরের এক পাশে পাহাড়ের পাদদেশে। আমাদের বাসার পরে মাত্র দুইটা বাসার পরেই পাহাড়। এয়ারপোর্ট থেকে বাসায় আসার পথে রাস্তার উপরে লাল ঝুটি, লম্বা লেজ আর কালারফুল পালকওয়ালা একটা মোরগ দেখে চমকে গেলাম।
আমি বলি, ‘এগুলো কি লোকের পালা মোরগ'?
নাফি (বড় ছেলে, ট্রিপ অরগানাইজার) বলে, ‘তাই হবে‘।
আমি খুব আমোদিত হলাম দেখে যে আমেরিকার ব্যস্ত শহরে মানুষ দেশি মুরগি পালে তাও আবার ছেড়ে দিয়ে। 

পরদিন সকালে ঘুম ভাঙ্গল মোরগের ডাকে। তাও একটা দুইটা না অজস্র এবং ডাকাডাকি চলল সকাল আটটা সাড়ে  আটটা পর্যন্ত। বিকালের দিকে সমুদ্র সৈকতে যাওয়ার সময় গাড়ি থেকে নেমে দেখি এক জায়গায় কয়েকটা মোরগ আর একটা মুরগি। কিছুদূর গিয়ে দেখি আরো দুইটা মোরগ। তাদের একজনকে অনেক কষ্টে রাজি করলাম সুটিংয়ে অংশ নেয়ার জন্য। তিনি একটু পোজ দিয়ে রাজকীয় হালে হেঁটে চলে গেলেন। 
  
বিচ থেকে ফেরার পথে একটাকে দেখলাম লাফ দিয়ে উঠে গেল বিশ ফুট উঁচু একটা গাছের ডালে। 

একটা গাছের এক ডালে তিনটা আর এক ডালে দুইটা মোরগ দেখলাম। মোরগের সংখা বেশি, মুরগি কম দেখে এই সিদ্ধান্তে এলাম যে মুরগিরা ডিমে তা দিচ্ছে। 

ফেরার পথে নাবিল (ছোট ছেলে) গুগল করে বলল, ‘এই রাজ্যে সব পাখি আইন দ্বারা সংরক্ষিত। মুরগির কোন ন্যাচারাল প্রেডিটর নাই, মানে শেয়াল পন্ডিত অনুপস্থিত, ফলে মুরগি অন্যান্য পাখিদের মত বন জঙ্গলে নিশ্চিতে বিচরণ করে। এ দ্বীপে মোট বিশ হাজার মোরগ-মুরগি আছে। 

এরা কখন কিভাবে এখানে এলো? গুগল করে জানলাম ১৯৮২ এবং ১৯৯২ সালে সুনামি হয়, তখন ফার্মের মুরগিগুলো ছাড়া পেয়ে জঙ্গলে চলে যায়। সেই মোরগ-মুরগিদের  সাথে বন মোরগের ব্রিডিং-এর  ফলে এই প্রজাতির জন্ম। 

সকালে তাদের ডাকাডাকির ফলে স্থানীয় লোকদের সুখনিদ্রায় ব্যাঘাত ঘটে বলে অনেকেই নালিশ করেন। তাতে কর্তৃপক্ষ কর্ণপাত করেন না। 

এদের দেখে আমার শিয়াল মন উতলা হয়ে যায়। কেবলই মনে হয়, 
একটা যদি পাই,
বেশি করে ঝাল মশলা দিয়ে,
খুবছে কষাই।  
তারপরে সবাই মিলে, 
গাপুশ গুপুশ খাই।  

কিন্তু কয়েকশো ডলার জরিমানা দেওয়ার ভয়ে শিয়াল মনকে শাসন করে বশে রাখি। 

ধন্যবাদ।"
"'Sharing is caring'-এর ভালো বাংলা কি হতে পারে ভেবে না পেয়ে গুগল ট্রান্সেলেটরকে জিজ্ঞেস করেছিলাম। 

সে উত্তর দিয়েছেঃ 

Sharing is caring-ভাগ করা যত্নশীল
 
এটা দেখে একা একা অনেকক্ষণ হাসলাম।  ভাবলাম আপনাদের সাথে শেয়ার করি, কারণ আমি কেয়ার করি।"
"আমার বুয়েটিয়ান ছোট বোন লিলির লাল শাড়ি পরে তুষারে তোলা ছবি দেখে একখানা কবিতা লিখলাম। 

তুষারে তুমি 

তোমার শাড়ির আঁচল ছুঁয়েছে তুষারের হীম।
শ্বেতশুভ্র বিশাল তুষারের সমুদ্রে,  
লাল টুকটুকে শাড়ি পরা তুমি যেন, 
রূপকথার তুষার কণার আঙ্গুল থেকে গড়িয়ে পড়া এক ফোঁটা রক্ত!

অথবা তুমি এক তরতাজা রক্তগোলাপ,  
প্রকৃতির সব নিয়ম তুচ্ছ করে, 
হিমাংকের বহু নিচের তাপমাত্রায়,
ফুটে আছো স্বমহিমায়।  

তোমার হাতের লাল চুড়ি, 
কপালের লাল টিপ, 
ঠোটের ফাঁকের তুষার শুভ্র দাঁত, 
সবকিছু কি অপূর্ব স্বর্গীয় সুন্দর!  

হালকা পেঁজা তুলোর মত তুষারেরাও,  
ছুটে ছুটে এসে সেই সৌন্দর্য ছুঁয়ে দিতে,
ঝরে ঝরে পড়ে তোমার সর্বাঙ্গে।"
"বেশিরভাগ কানকুনের ফটো আর ভিডিও নিয়ে আই ফোনের তৈরি করা ।"
"সময় জার্নালে প্রকাশিত হলো আরো একটি গল্প। 

সতর্কতা: এটি কিন্তু ডার্ক।"
"সেজদার স্মৃতি
আমার সেজদা (আমি তাঁকে ছোটকালে দাদা ডাকতাম, এটাই তাঁর পছন্দ ছিল বেশি) আমাদের নয় ভাইবোনের ঠিক মাঝখানে ছিলেন, তাঁর বড় দুই ভাই দুই বোন আর ছোট দুই ভাই দুই বোন। ওই যে একজন বিরাট শিশু আনমনে খেলা করছেন, তাঁর সেজদাকেই বেশি পছন্দ হলো, তাই সেজদাকেই সবার আগে কাছে টেনে নিলেন। অথচ আমারই তো সবার আগে যাওয়ার কথা ছিল। 

সেজদা আমাকে প্রায়ই বলতেন, 'তুই মরলে এখনি মরে যা, শেষে বড় হয়ে বেগমের মত কাঁন্দাইয়া মরবি না'। বেগম আপা আমার মামাতো বোন আমার চেয়ে ৭/৮ বছরের বড়, ১৬/১৭ বছর বয়সে মারা যান। আমি তখন অনেক ছোট কথাটা ঠিক বুঝতাম না। আমি অবাক হয়ে তাঁর দিকে তাকিয়ে  ভাবি  কেন মরে যাবো? দাদা কি চায় আমি মরে যাই? তাই যদি হবে তাহলে আবার কাঁদানোর কথা বলছেন কেন? একটু পরেই বুঝতে পারি যমজের একজন মারা গেলে অন্যজনও মারা যায়, গ্রামে প্রচলিত এই মিথের কারণেই আমাকে এই কথা বলতেন।  

দাদা আর ছোটদা পিঠাপিঠি ভাই। দাদা বড়, ছোটদা ছোট। দুজনেই পটুয়াখালীতে হাই স্কুলে পড়েন। একবার বাড়ি এসেছেন। আমরা মাছ ধরতে যাবো। ঠিক হলো দাদার সাথে মাছ টোকাতে আমি যাবো আর ছোটদার  সাথে আমার আগের ভাই যাবে। ধানের কুড়া পানি দিয়ে ভিজিয়ে ছোট ছোট গোল গোল আধার/টোপ/চারা তৈরি করে ঝাঁকি জাল আর মাছ রাখার জন্য একটা কেটলি নিয়ে আমরা চললাম মাছ ধরতে। ঠিক হলো আমরা পুবের দিকে আর ওরা পশ্চিমদিকে যাবে। আমরা বিভিন্ন জায়গায় টোপ ফেলতে ফেলতে যাই, পিছনের পুকুরে, তার পাশের ডোবায়, পুবধারের বাড়ির পাশের হোতায়, খালে, ধান খেতে। বর্ষাকাল চারিদিকে পানি আর পানি। টোপ ফেলতে ফেলতে দাদা বলেন, 'গেদু, মনে রাখিস কই কই চারা দিলাম'। 
টোপ ফেলা শেষ করে এবার জাল ফেলে মাছ ধরার পালা। আমরা প্রথম যেখানে টোপ ফেলেছিলাম সেখানে চলে এলাম। দাদা জাল ফেলে টেনে তুলে মাছ ছাড়িয়ে দেন আমি টোকাই। ছোট ছোট সব মাছ পাওয়া যাচ্ছে, আমি কুলিয়ে উঠতে না পারলে দাদাও টোকান। বকথুরিনা (কাইক্কা বা টোনা) মাছ উঠলে ফেলে দেই। মুতকুরা মাছ উঠলেও ফেলে দেই। বাচ্চারা একটু বড় হয়েও বিছানায় প্রস্রাব করলে সেই রোগের মহৌষধ হিসাবে এই মাছ খাওয়ানো হয় বলে এর এমন বিদঘুটে আঞ্চলিক নাম। ঠাকুরগাঁয়ে এটাকে পয়া বা গুতুম মাছ বলে। 

এক জায়গা দিয়ে দাদা চলে যাচ্ছেন দেখে আমি বলি, 'দাদা এইখানে একটা আছে'। দাদা হেসে বলেন, 'তোর মনে আছে'? আমি বুঝতে পারি এটা পরীক্ষা ছিল এবং আমি পাশ করেছি। অনেকটা বিদ্যাসাগর আর তাঁর বাবার ট্রেনে চেপে মাইল পোস্টের নাম্বার দেখতে দেখতে যাওয়ার মত। মাছ ধরা শেষ হতে না হতেই ইলশে গুড়ি বৃষ্টি শুরু হলো। 'কাটিতে কাটিতে ধান এলো বরষা'- এর মত 'ধরিতে ধরিতে মাছ এলো বরষা'। এবার ঘরে ফেরার পলা। দাদা বলেন, 'দেখি কত মাছ হলো? কেটলি প্রায় ভরে গেছে। আমরা বাড়ি এসে দেখি অন্য পার্টিও এসে গেছে, কিন্তু আমাদের মাছ অনেক বেশি! হবেই তো, আমরা দুই ভাইবোন সেরা।              

আমাদের পটুয়াখালীর বাসা কালিকাপুরে ডিসি অফিসের কাছে। ১৯৭৪ সালে ডিসি অফিসের সামনে পিছনে ধান চাষ হতো। আমাদের বাসার পাশে এখন যেখানে স্টেডিয়াম ওখানেও ধান চাষ হতো। দাদা কোথা থেকে যেন খবর পেয়েছেন বৃত্তি পরীক্ষার রেসাল্ট দিয়েছে। বললেন, 'তোর বৃত্তি পরীক্ষার রেসাল্ট দিয়েছে, যাই ডিসি অফিস থেকে দেখে আসি'। আমি ভয়ে অস্থির, বৃত্তি পাব কি না। বৃত্তি পাওয়া না পাওয়া আমার কাছে জীবন মরণ সমস্যা। আপাতত দোতলায় চলে গেলাম লোকচক্ষুর অন্তরালে। কিছুক্ষন পরে খুশি খুশি কণ্ঠে 'রিনা রিনা' বলে দাদার ডাক শুনতে পেয়ে তাকিয়ে দেখি উনি ঘরে ঢুকছেন। আমি সিঁড়ি দিয়ে নামছি, দাদা আমাকে সিঁড়ির মাঝখানে কোলে তুলে নিয়ে বললেন, 'তুই বৃত্তি পাইছিস'। আহা কি আনন্দ আকাশে বাতাসে! 

নিজে গম্ভীর থেকে অন্যদের হাসাতে পারতেন। আমাদের চার বোনের মধ্যে আমি সবচেয়ে খাটো, গড়পড়তা বাঙ্গালী নারীর চেয়ে কম উচ্চতা। লোকে কত কিছু বলে! এদিকে মেজোভাই (বুকুভাই)  ভাইদের মধ্যে শর্ট। একদিন বুকুভাই আমার দুই হাত ধরে বলছেন, 'আয় তোর সমালোচনা করি, খাটো----'। আরো অনেক কিছু হয়তো বলতেন, সবে শুরু হয়েছিলো বলা। কিন্তু দাদা পাশেই ছিলেন। সঙ্গে সঙ্গে বললেন, 'আত্মসমালোচনা করুন'। সবাই হেসে ফেললাম।   

১৯৯০ সালের আগস্ট মাসে সিজারিয়ান করে আমার বড় ছেলে হলো আহমেদ মেডিকেল সেন্টারে। বাসায় ফেরার দিন আমার হাত ধরে ধীরে ধীরে সিঁড়ি দিয়ে নামিয়ে এনেছিলেন। নিজে মাইক্রোবাস চালিয়ে পৌঁছে দিয়ে গেছেন মোহাম্মদপুরে আমার বোনের বাসায়। তখন কে জানত আর মাত্র চার  মাস পরে এই মানুষটা নাই হয়ে যাবেন! বাচ্চা হওয়ার আগে ভাবীকে নিয়ে প্রায়ই দেখতে আসতেন আমার বাসায়। একদিন হাতে একটা পুরানো লুঙ্গি নিয়ে এসে বলছেন, 'মামুর লুঙ্গি লাগবে না কি? এই নে'। আবারো মিথ! মিথটা হলো এই যে মামার লুঙ্গি দিয়ে কাথা সেলাই করে ব্যবহার করলে বাচ্চা ব্রিলিয়ান্ট হয়। কে যেন একটা কাঁথা সেলাই করে দিয়েছিল সেই লুঙ্গিটা দিয়ে। সেই কাঁথা আমার দুই ছেলেই ব্যবহার করেছে, মাসাল্লাহ তারা দুজন মামুদের কাছাকাছি ব্রিলিয়ান্ট হয়েছে। 

এই ধরনের কত টুকরো টুকরো স্মৃতি আছে তাঁকে ঘিরে! অথচ তাঁর মেয়ে দুটোর বাবার কোন স্মৃতি নেই। আমাকে পড়ালেখায় উৎসাহ দিয়েছেন, নিজে পড়িয়েছেন, পড়ার খরচ দিয়েছেন, বিয়ে দিয়েছেন, অথচ নিজের মেয়েদের জন্য এসব কিছু করার সুযোগ পেলেন না।

দাদার পরে যথাক্রমে মা, আব্বা, মেজো ভাই, মেজো দুলাভাই আর বড় দুলাভাইকে হারিয়েছি। কিন্তু দাদা মারা যাওয়াতে যে আঘাত আর শোক পেয়েছি সেরকম শোক জীবনে পাইনি। 

আল্লাহ্‌ যেন দাদাসহ সব মৃত আত্মীয়দের সব গুনাহ মাফ করে জান্নাতবাসী করেন। আমীন।"
"সময় জার্নালে আমার লেখা গল্প ছাপা হয়েছে।"
"গৃহত্যাগ   
মফস্বল শহরের এক মধ্যবিত্ত পরিবারের ছেলে শিপলু। সে ষষ্ঠ শ্রেণীতে ফাইনাল পরীক্ষা দিয়াছে। অদ্য পরীক্ষার ফল প্রকাশ করা হইবে। স্কুলের শিক্ষক মহোদয় হাসিতে হাসিতে বলিয়াছেন, 'সবাই ফল নেওয়ার জন্য ঝুড়ি লইয়া আসিস'। শিপলু কয়েকবার ভাবিয়াছিল আম্মাকে বলিয়া একটা ঝুড়ি চাহিয়া লইবে। কিন্তু পরীক্ষায় পাশ হইবে কি না তাহা লইয়াই যথেষ্ট সন্দেহ রহিয়াছে, এবং পাশ না করিলে কী আর ঝুড়ি ভর্তি ফল দেওয়া হইবে?

ফল প্রকাশের দিন শিপলু স্কুলে গিয়া দেখিল অন্য কোন বালকের  হস্তেই ঝুড়ি নাই, ও এইবার বুঝিল শিক্ষক মহোদয় রসিকতা করিয়াছেন। শিপলু মাত্র তিন বিষয়ে ফেল করিয়া সপ্তম শ্রেণীতে উত্তীর্ণ হইতে পারিল না। সে অত্যন্ত ভয় পাইয়া গেলো। পিতাজি এই ফলাফল কিছুতেই মানিয়া লইবেন না। মনে আছে পঞ্চম শ্রেণীতে বৃত্তি না পাওয়ার দরুন পিতাজি পৃষ্ঠদেশে গুটিকয়েক বেত্র ভাঙ্গিয়াছিলেন। সেই বেত্রাঘাতের  ব্যথা আজি এতোকাল পরেও পৃষ্ঠদেশে অনুভূত হয়। স্কুল ছুটির পরে সে বেশ কিছুক্ষণ এদিকে ওদিকে ঘুরিয়া ফিরিয়া কাটাইলো। কিছুতেই বাড়ি যাইতে মন সায় দিতেছে না, এদিকে পেটে খিদার উদ্রেক হইয়াছে। পিতার নিষ্ঠুর মারের কথা মনে হইলে অন্তরাত্মা শুকাইয়া যায়। কি করিবে কিছুই বুঝিতে পারিতেছে না। হঠাৎ মনে হইলো ঢাকায় মামার বাসায় চলিয়া গেলে কেমন হয়? যেই ভাবা সেই কাজ। শিপলু বাসায় ফিরিলে মাতা যখন জানিতে চাহিলেন পরীক্ষার ফল দিয়াছে কি না। সে তখন অম্লান বদনে মিথ্যা করিয়া কহিল যে পরীক্ষার ফল প্রকাশিত হয় নাই। ভাত খাইয়া মাতার দিবানিদ্রার সুযোগ লইয়া সে নিজের কয়েকটি কাপড় গুছাইয়া একটি চটের ব্যাগে ভরিয়া লইয়া লঞ্চঘাটে যাইয়া ঢাকাগামী একটি লঞ্চে উঠিয়া বসিল। 

শিপলু এর আগে একবার মাত্র ঢাকায় গিয়াছে বাবা মায়ের সহিত। এক্ষণে লঞ্চ ছাড়িয়া দেওয়ার পরে সে এক ধরনের মুক্তির আনন্দে শিহরিত হইলো। সে লঞ্চের রেলিং ধরিয়া দাঁড়াইয়া দাঁড়াইয়া চারিদিকে দেখিতে লাগিল। ছোটো বড় অনেক লঞ্চ চলিয়াছে বিভিন্ন দিকে। মাঝে মাঝে ঢেউ তুলিয়া অতি দ্রুত চলিয়া যায় স্পিডবোট। স্পিডবোটগুলো চলিয়া যাইবার পরে ঢেউ আসিয়া লঞ্চটাকে দুলাইয়া দিয়া যায়। তখন শিপলুর একটু ভয় ভয় লাগে। এইভাবে ঘন্টাখানেক পরে এসে বগা নামের এক জায়গায় লঞ্চ থামিলে শিপলু অতি আগ্রহ লইয়া লোকজনের উঠানামার ব্যস্ততা অবলোকন করিল। অনেক লোক উঠিল। আর উঠিল অনেক বড় বড় বস্তা।  

আবারো লঞ্চ ছাড়িয়ে দিলে ও ডেকের এক কোনায় বসিয়া পড়িল। একটু পরে ঘুমাইয়া মাকে স্বপ্ন দেখিয়া ডুকরাইয়া কাঁদিয়া উঠিল। ডেকে পাশেই অন্য একটি পরিবার শাড়ি দিয়া কিছুটা জায়গা ঘিরিয়া বিছানা করিয়া বসিয়াছিল। শিপলুর কান্না শুনিয়া মহিলা ওকে ডাকিয়া নিজেদের কাছে বসাইয়া, সঙ্গে করিয়া আনা খাদ্য খাইতে দিলো। শিপলু একেলা কোথায় যাইতেছে ভদ্রমহিলা এইরূপ অনুসন্ধান করিলে শিপলু সংক্ষেপে মামার বাড়ি যাইবার কথা বলিল। 

ঘুম ভাঙ্গিয়ে শিপলু দেখিল লঞ্চখানা এক জায়গায় থামিয়া আছে। সূর্য উঠি উঠি করিতেছে। ও ঢাকায় আসিয়াছে ভাবিয়া উঠিতে গেলে, পাশের ভদ্র মহিলা বলিয়ে উঠিলেন, 'ও মনু যাও কোম্মে। মোরা কইলো এহনো ঢাকা আই নাই। এ জাগার নাম চানপুর'। শিপলু আবার জায়গায় বসিয়া পড়িল। ফেরিওয়ালারা কত রকমের যে খাবার বিক্রয় করিতেছে! 
- এই চিড়া ভাজা লাগবে, চিড়া ভাজা! 
হাঁক শুনিয়া শিপলু তাকাইয়া দেখিল তাহার মতই একটা বালক চিড়া ভাজা বিক্রয় করিতেছে। ও সঙ্গে থাকা টাকা দিয়া কতকটা চিড়া ভাজা ক্রয় করিয়া লইল। একটা খবরের কাগজের ছেড়া টুকরার উপরে কিছু ধবধবে সাদা ভাজা চিড়া, তার উপরে আরো সাদা কিছু কোড়ানো নারিকেল, এবং সবশেষে কিছু চিনি ছড়াইয়া দেয়া। জিনিসটা খাইতে ওর খুবই ভালো লাগিল। শিপলু অবাক হইয়া ভাবে, তাহার আম্মা কেন এই মজাদার খাবারটি কখনো বানায় নাই। এইবার বাড়ি গিয়া আম্মাকে বলিবে এমন করিয়া নারিকেল আর চিনি দিয়া চিড়া ভাজা দিতে। পরক্ষনেই  শিপলুর মনে হইলো যে সে গৃহত্যাগ করিয়াছে আর ওই গৃহে ফিরিয়া যাইবে না। 

ঢাকার কাছাকছি আসিয়া শিপলু আবার রেলিং ধরিয়া দাঁড়াইয়া চারিদিক দেখিতে লাগিল। কত কত জলযান ভর্তি কতশত লোক কে যে কোথায় চলিয়াছে! নদীর দুই পাড়ে কত উঁচু উঁচু দালান, এর কোনটাতে যে মামারা থাকে!  সদরঘাটে লঞ্চ ভিড়িবার আগেই নৌকায় করিয়া আসিয়া কিছু লোক লাফ দিয়া লঞ্চে উঠিয়া পড়িল। শিপলু ভয় পাইয়া গেলো, ইহারা ডাকাত নাকি! কিন্তু দিনে ডাকাতি হয় বলিয়া তো সে শোনে নাই। লোকগুলো লঞ্চে উঠিয়া বলিতে লাগিল, 'কুলি লাগবে, এই কুলি'। 
সদরঘাটে নামিয়া এতো লোক আর এতো ঘরবাড়ি দেখিয়া শিপলুর দিশাহারা অবস্থা হইলো। 

এইদিকে সন্ধ্যা হইয়া গেলেও শিপলু বাড়ি ফিরিয়া আসিল না দেখিয়া উহার মাতা চিন্তিত হইয়া পড়িল। পাশের বাসার পল্টুর নিকট হইতে জানিল যে পরীক্ষার ফল প্রকাশিত হইয়াছে এবং শিপলু অকৃতকার্য হইয়াছে। মাতাজির মাথায় আকাশ ভাঙ্গিয়া পড়িল। শিপলুর পিতাজি বাড়ি ফিরিলে মাতাজি ভয়ে ভয়ে পুত্রের ফেল ও অন্তর্ধানের কথা জানাইল। অতঃপর আত্মীয়-স্বজন, বন্ধু, প্রতিবেশী সর্বত্র খবর নেওয়া হইলো এবং কোথাও তাহার সন্ধান পাওয়া গেলো না। দুই দিন পরে শিপলুর আম্মার কান্নাকাটি সহ্য করিতে না পারিয়া ওর আব্বা নিজের কনিষ্ঠ ভ্রাতাকে পুত্রের খোঁজ করিতে ঢাকা পাঠাইল। 

শিপলুর চাচা ঢাকায় নামিয়া অত্যন্ত ক্ষুধার্ত বোধ করিল। সে সদরঘাটের একটা সস্তা হোটেলে নাস্তা খাইতে বসিল। চাচা বসিয়া বসিয়া উদাস হইয়া ভাবিতেছিল এতো বড় ঢাকা শহরে কোথায় ভ্রাতুষ্পুত্রকে খুঁজিয়া পাইবে। 

হঠাৎ টং করিয়া স্টিলের গ্লাস টেবিলে রাখিবার শব্দে চাচা চমকিয়া তাকাইয়া চট করিয়া ছোট্ট একখানা হাত শক্ত করিয়া চাপিয়া ধরিল। 

হাত ধরামাত্র শিপলু তাকাইয়া দেখে তাহার-ই চাচার শক্ত হাতের মুঠির মধ্যে তাহার ছোট্ট হাতের কব্জিখানি আটকা পড়িয়াছে, ছুটাইয়া লইবার মত শক্তি তাহার শরীরে নাই। 

(ইহা একটি কাল্পনিক গল্প।)"
"চীন দেশে জন্ম নিয়ে করোনা ভাইরাস বেশ কিছুদিন রাজত্ব করে গেলো আমেরিকায়। এরপরে ভারত থেকে ডেল্টা ভ্যারিয়েন্ট এসে রাজত্ব করে গেলো, এখন রাজত্ব করছে দক্ষিণ আফ্রিকায় জন্ম নেয়া ওমিক্রন ভ্যারিয়েন্ট। 

কেমনডা লাগে! এই দুই বছরে আমেরিকার নিজস্ব (হোমগ্রোন) কোন রাজা রাজত্ব করতে পারলো না!"
"বিভিন্ন জায়গায় ঘুরে বেড়ানোর ছবি মিলিয়ে ভিডিও বানিয়েছে আই ফোন।"
"সময় জার্নালে প্রকাশিত হলো আমার লেখা ছোট গল্প আত্মত্যাগ।"
""
"আত্মত্যাগ 
পাখির কিচিরমিচির ডাকে ঘুম ভেঙ্গে যায় শেফালির। ও একগাদা বিরক্তি নিয়ে কপাল কুঁচকে চোখ খুলে তাকায়। তাকিয়ে দেখে জানালার শিক গলে এক চিলতে সোনাঝরা রোদ এসে ভাসিয়ে দিচ্ছে ওর বিছানা। জানালার বাইরে বকুল গাছের ডালে দুইটা টুনটুনি পাখি লেজ নেড়ে নেড়ে কিচিরমিচির করেই যাচ্ছে। ওরা ঝগড়া করছে না প্রেমালাপ করছে কে জানে। একটু পরে দুজনেই উড়ে গিয়ে আবার ঘনিষ্ঠ হয়ে বসল একই ডালে। শেফালি ভাবল মনে হয় প্রেমই করছে, ঝগড়া করলে তো দুইজন দুই ডালে বসতো। 

শেফালি অবাক হল এতো বেলা হয়ে গেছে তাও ওর মায়ের ডাকাডাকি এখনো শুরু হয়নি দেখে। সাধারত ফজরের সময়ই ওর মা ডাক দেয় নামাজ পড়ার জন্য। কোন রকমে নামাজ পড়ে আবার ঘুমাতে এলে মা চেঁচামেচি করে, ও এতবড় মেয়ে, মা এতো কষ্ট করে ঘরের সব কাজ করে আর মেয়ে কোন সাহায্য করে না, শুধু ঘুমায়। বিয়ে দিয়ে একে পরের বাড়ি পাঠাতে পারলেই তার শান্তি। মা আবার আশঙ্কা প্রকাশ করে এই বলে যে নিষ্কর্মা, অপদার্থ মেয়েটি স্বামীর সংসার করে খেতে পারবে না। মা তার বক্তব্য শেষ করে এই বলে, 'বিয়া অইলে তোরে তো ফিরাইয়া দিয়া যাইবে'। মায়ের আর সব গালগালাজ সহ্য হলেও এই কথাটা শুনে শেফালির খুব মন খারাপ হয়, ও ভাবে একজন মা তার মেয়েকে এই রকম একটা খারাপ কথা বলে কেমন করে! শেফালি মনে মনে ভাবে বিয়ে হলে আর এ বাড়ি আসবে না। 

এইসব ভাবনার মাঝেই মায়ের গলা শোনা যায়, তবে বরাবরের মত চিল চিৎকারে না। মা বলে, 'ও শেফালি উইঠা  আমার লগে এট্টু রান্না ঘরে কাম কর'। শেফালির হঠাৎ মনে পড়ে বাড়িতে দুলাভাই আছে তাই মায়ের গলার স্বর  এতো নিচু। নাহলে এতক্ষণ ঘুমানো যেতো না। 

শেফালির বড় বোন ফরিদার বাচ্চা হবে বলে মাসখানেক ধরে বাবার বাড়িতে আছে। ফরিদার বর হাবিব কালই  এসেছে স্ত্রীর খোঁজ খবর নিতে আর এবার বেশ কিছুদিন থাকারও ইচ্ছা। বাড়িতে কাজ কাম নাই। ওর ইচ্ছা বাচ্চা হলে একবারে বাচ্চা আর বউকে নিয়ে বাড়ি যাওয়ার।

শেফালি পুকুর থেকে হাত মুখ ধুয়ে রান্না ঘরে গিয়ে দেখে ওর বুবু একটা জলচৌকির উপরে বসে পিঁয়াজ কাটছে। ও বলে, 'বুবু আপনে দেন আমি  কাটি'। শেফালির অনেক খিদা লেগেছে, কিন্তু এখন বললে মা আর এক প্রস্থ রাগ করবে তার চেয়ে রান্না বান্নায় সাহায্য করলে তাড়াতাড়ি খাওয়া যাবে। খালি চায়ের হাড়ি দেখে বুঝল সবাই চা মুড়ি খেয়েছে সকালে উঠেই। এক চুলায় ভাত ফুটছে, আর এক চুলায় ডাল চাপানো হয়েছে। ওর মা বলল, 'তুই কাইল রাইতের থালাবাটি, পাতিলগুলা আর চায়ের কাপ-পিরিচগুলা ধুইয়া আন'। 

পুকুর পাড়টা শেফালির খুবই প্রিয় একটা জায়গা। বিনা কাজেই ঘণ্টার পর ঘণ্টা এখানে বসে কাটিয়ে দিতে পারে। গাছপালা, পাখি, গুইসাপ, ব্যাঙ, আরজিনা আর কচ্ছপ দেখে। গরমকালে শিমুল গাছটায় লাল টুকটুকে  ফুল ফোটে, দেখতে শেফালির খুব ভালো লাগে। সারাবছরই পুকুরপাড়ের কোন না কোন গাছে ফুল ফোটে। এখন যেমন শিউলি গাছটার তলা ছেয়ে আছে কমলা বোঁটার সাদা ফুলে। অসম্ভব সুন্দর ফুগুলো তুলে নিয়ে বুবুর জন্য একটা মালা গাথার খুব ইচ্ছা ওর, কিন্তু এখন ওসব করলে মা রাগ করবে। শেফালি ধীরে সুস্থে কুটার মধ্যে ছাই নিয়ে হাড়ি মাজতে থাকে। ও আস্তে ধীরেই কাজ করে, এগুলো ধুয়ে নিয়ে গেলে দেখা যাবে মা আর একটা কাজ ধরিয়ে দিয়েছে। 

শেফালি পুকুর থেকে ফিরে এসে দেখে পাঁচ ফোড়ন দিয়ে মায়ের ডালে বাগার দেয়ার গন্ধে রান্না ঘর ম ম করছে। বুবু আলু ভর্তা মাখছে। মা ডিম গুলে নিয়ে ভাজার জন্য কড়াইয়ে তেল দিয়েছে। মা বলল, 'গামলায় ভাত বাড়'। শেফালি ভাত বাড়ল আর প্লেট গ্লাস নিয়ে গিয়ে সামনের বারান্দায় হোগলা বিছিয়ে ওর আব্বা, ভাই আর দুলাভাইয়ের খাওয়ার  ব্যবস্থা করলো। খেতে বসে ওর আব্বা বলল, 'পটুয়াখালী শহরে মিলিটারি আইয়া পড়ছে, আমাগো বাড়ি আসা দুই একদিনের ব্যাপার। এদিকে গত হাটে কেরোসিন পাই নাই। আইজ গিয়া দেহি পাই কিনা। দামও তো বাইড়া গেছে অনেক। ওর মা বলল, 'নুন আর সরিষার তেল ও আইন্নেন একটু'। 
- হ, পাইলে আনমু আনে। 
জামাই হাবিব বলে, 'আব্বা সাবধানে থাইকেন। মিলিটারিরা হুনছি কোন বাছবিচার করে না, যারে খুশি তারেই মারে'।   ছোট ছেলে ফারুক বায়না ধরে, 'আব্বা তোমার লগে আডে যামু'। 
- না বাজান, আইজ না। 
শেফালির মা বলে, 'জামাই শেফালির জন্য পোলা দেহো, ওর বিয়া দিমু'। 
ওর আব্বা রেগে বলে, 'যুদ্ধের মধ্যে মাইয়ার বিয়া দিবা? তুমি দেহি '""ঘর পোড়ার মধ্যে আলু পোড়া"" দেতে চাও'।
- মিলিটারির ডরেই তো তড়াতড়ি বিয়া দেতে চাই।  
সবাই এক অনিশ্চয়তার আশঙ্কায় চুপ হয়ে যায়। মনে মনে সবাই ভয় পায়, একটা আস্থির সময় যাচ্ছে। 

খেয়ে দেয়ে শেফালির আব্বা হাটে চলে গেলো। জামাই হাবিব বলে, 'আম্মা একটু হাওলাদার বাড়ি যাইয়া ঘুইরা আসি। 
হাবিবের সাথে গ্রামের সমবয়সি অনেক যুবকের খাতির। ও আসলেই সবাই মিলে হাওলাদার বাড়ির কাছারিতে ক্যারাম খেলে আর গল্প করে।

এখন আর আগের মত খেলা, হাসাহাসি আর গল্প জমে না। সবখানেই মিলটারিদের অত্যাচার আর মুক্তিবাহিনীর বীরত্বের আলোচনা। আজ সবাই মিলে স্বাধীন বাংলা বেতার কেন্দ্রের খবর শুনল। তারপরে শুরু হলো গান, ""মোরা একটি ফুলকে বাঁচাবো বলে যুদ্ধ করি""। সবার মন খুব খারাপ, সারা দেশে চলছে পাকিস্তান সেনাবাহিনীর তাণ্ডব। আর তাদের সাহায্য করছে রাজাকার, আলবদর বাহিনী। মুক্তিবাহিনী গেরিলা আক্রমণ চালাছে এখানে ওখানে। গ্রামের অনেক যুবকই মুক্তিযুদ্ধে চলে গেছে। এখনো অনেকে যাওয়ার প্রস্তুতি নিচ্ছে। এমনই একজন শফিক। শফিক হাবিবকে বলে, 'দুলাভাই, দুই একদিনেই মধ্যে আমরা কয়েকজন যুদ্ধে যামু। আপনে যাইবেন? 
- জানোই তো তোমার বুবুর মাস খানেকের মধ্যেই বাচ্চা অইবে। এ অবস্থায় ওর কাছে আমার থাহা উচিত। আমি আবার চিন্তা করি যুদ্ধে যাইয়া যদি মইরা যাই, আমার বাচ্চাডা এতিম অইয়া যাইবে না! এতিম বচ্চাগো বড় কষ্ট অয়। আমি নিজে এতিম আছিলাম। চাচার বাড়িতে খাইয়া না খাইয়া অনেক অযত্ন আর অবহেলায় মানুষ অইছি। 
 
হাবিবের জল ছলছল চোখের দিকে তাকিয়ে শফিক বলে, 'ঠিক আছে, দুলাভাই আমনের যাওয়া লাগবে না'। 

শেফালিকে ভাত খাওয়ার পরে ওর মা বলে, 'ভাত কয়ডা খাইয়াই টইটই কইরা পাড়া বেড়াইতে যাইও না। ছাগডারে এত্তু ঘাসে বাইন্ধা আইয়ো।

হাওলাদার বাড়ির কাছারি ঘরে রেডিওতে গান শুনতে শুনতেই ওরা বাইরে হইচই শুনতে পেয়ে ঘর থেকে বের হয়ে এসে শুনল লোকজন বলছে যে গ্রামে মিলিটারি এসে পড়েছে। ওরা দেখার জন্য  দৌড়ে বাড়ির সামনে এসে দেখে দূরে গ্রামের পুর্বদিকে কিছু বাড়িতে আগুন জ্বলছে। ওদিক থেকে চিৎকার চেঁচামেচি আর গুলির আওয়াজ ভেসে আসছে। হাবিব ছুটল বড় রাস্তার দিকে। পিছন থেকে শফিক বলল, 'দুলাভাই, এহন আমনেগো বাড়ির দিকে যাইয়েন না, বড় রাস্তায় মিলিটারির সামনে পড়বেন। চলেন আমরা ঘরের পিছন দিক দিয়া ওই দক্ষিনের জঙ্গলের মধ্যে পলাই গিয়া'। 

হাবিব যেতে যেতে চিৎকার করে বলে, 'না আমাগো বাড়ি আম্মা, তোমার বুবু, শেফালি আর ফারুক রইছে, হ্যাগো কী অবস্থা আগে দেহি'। 

হাবিব বড় রাস্তায় উঠে পুবের দিকে তাকিয়ে দেখতে পায় আগুণের উল্লাস। ভয়ে ওর অন্তর কেঁপে ওঠে। ও পশ্চিমে ওদের বাড়ির দিকে দৌড়াতে থাকে। ভাবে ওদের বাড়িতে আগুন দিলে না জানি ওর বউ ফরিদার কী অবস্থা। অত ভারি শরীর নিয়ে ও কী পালাতে পারবে? আর কিছুই ভাবতে পারে না হাবিব। আরো কিছুদূর গিয়ে ওদের বাড়ির দিকে তাকিয়ে দেখে আগুন জ্বলছে না। কোন চিৎকার চেঁচামেচি কিছুই নেই, পুরা শুনশান। হাবিব একটা স্বস্তির নিঃশ্বাস ফেলে সামনে আগায়। কিন্তু এ স্বস্তি বেশিক্ষণ স্থায়ী হয় না। হাবিব সামনে তাকিয়ে দেখে দুইজন মিলিটারি ওর শালী শেফালির দুই হাত শক্ত করে ধরে আছে বাহু বরাবর, আর শেফালি ভয়ে কাঁদছে। মিলিটারি দুজন ওকে হাতের ইশারায় কাছে ডাকল। ও কাছে আসতেই বলে, 'ইস লারকি কো পাহারা দাও। হাম আভি আ জাউঙ্গে'। 
- জী হা। 
মিলিটারি দুইজন চলে গেলো পুবের দিকে আগুন, লুট আর হত্যার পৈশাচিক আনন্দে মাততে। মিলিটারি দুইজন চোখের আড়াল হতেই হাবিব বলল, 'তোমার বুবু, আম্মা এরা কই? 
- মনে অয় বাড়ি আছে।
- মিলিটারি আমাগো বাড়ি যায় নাই? 
-না। 
- তোমারে পাইল কই? 
- আমি ওই  খেতে ছাগল বানতে আছিলাম। মিলিটারি দেইখা ভয়ে দৌড় দিছি। ওরাও দৌড় দিয়া আমারে ধরছে।   

- ঠিক আছে এহন সোজা দৌড় দিয়ে ওই যে দূরে কাশবন আছে ওর মধ্যে ঢুইকা লুকাইয়া থাকবা। ওর পরে যে জংগল আছে ওইদিকে যতদূর পারো যাও।  মিলিটারি চইলা গেলে বাইর অইবা। 
- আপনেও চলেন। 
- না, ওরা আমাগো বাড়ি আগুন দেতে পারে, তোমার বুবু, আম্মা আর ভাইরে লইয়া আমি আইয়া পরমু তুমি দৌড় দেও। 

শেফালি দৌড় চলে গেলো। ও কাশবনের ভিতরে পুরা অদৃশ্য হওয়ার আগ পর্যন্ত হাবিব তাকিয়ে থাকলো। এবার হাবিব ভাবছে ফরিদা কী হেঁটে  হেঁটে অত দূরে যেতে পারবে, নাকি নদীর ওদিকে যেয়ে দেখবে কোন নৌকা পেলে কিছুক্ষণ নৌকায় লুকিয়ে থাকা যায় কী না। ও কী একটু বেশি সময় ধরেই ভাবছিল? হঠাৎ পুর্বদিকে তাকিয়ে দেখে সর্বনাশ যে মিলিটারি দুজন শেফালিকে ওর কাছে রেখে গিয়েছিল, সেই দুজনই এদিকে আসছে। হাবিব দৌড় দেয়ার কথা ভাবে একবার, আবার ভাবে দৌড় দিলে গুলি করবে। তাই ও দাঁড়িয়ে থাকে। ওরা এসে জানতে চায় মেয়েটা কোথায়? হাবিব আঙ্গুল তুলে পশ্চিমে নদীর দিকে দেখিয়ে দেয়, কিন্তু শেফালি গেছে দক্ষিণ দিকে। গ্রামের পশ্চিম দিকে পায়রা আর উত্তর দিকে লোহালিয়া নদী। মিলিটারিরা অসম্ভব রেগে যায়। তবুও ওর দেখিয়ে দেয়া পথে ওকে সাথে নিয়ে হাঁটতে থাকে। হাঁটতে হাঁটতে নদীর পাড়ে চলে আসে, কিন্তু ত্রিসীমানায় শেফালির কোন চিহ্ন নেই। ওরা পাগলা কুকুরের মত ক্ষিপ্ত হয়ে যায়। ক্ষুধার্ত বাঘের মুখের সামনে থেকে যদি কেউ তার শিকার ভীরু হরিণ শাবককে কেড়ে নিয়ে যায়, তাহলে বাঘ যেমন হিংস্র হয়ে যায়, তেমনই হিংস্র হয়ে উঠলো ওরা। 

মিলিটারিরা বুঝতে পারলো হাবিব ইচ্ছা করেই শেফালিকে পালাতে দিয়েছে। হাবিবকে পিছন থেকে বুটজুতা পরা পায়ে জোরে লাঠি দিলো একজন। ও উপুড় হয়ে পড়ে গেলো নদীর পাড়ে অন্যজন বন্দুক উঁচু করে হাবিবের পিঠে এক ঝাঁক গুলি করে দিলো, ঠা ঠা ঠা ঠা। এই শব্দ ছাপিয়ে হাবিবের চিৎকার, আর্তনাদ বা উহ-আহ কোন শব্দই শোনা যায় না। তবে তীব্র ব্যথায় ওর শরীরটা কয়েকবার কেঁপে উঠে, তারপরে নিথর হয়ে যায়। 

ওর না জন্মানো  শিশুটি এতিম হয়ে যাওয়ার দুঃখে কী মৃত্যুর আগে দুচোখ বেয়ে দুফোঁটা জল গড়িয়ে পড়েছিল? 

পায়রা নদীতে সেই শৈশব থেকে কতো ঝাপাঝাপি করেছে আর সাঁতার কেটেছে! কতবার ঝড়ের মুখে পড়ে নৌকা ডুবে মরতে বসেছে, আর কত যে মাছ ধরেছে! সেইসব কথা মনে করেই হয়তো নদীর ঢেউ এসে উপুড় হয়ে পড়ে থাকা হাবিবের চুলগুলোকে পরম যত্নে ছুঁয়ে দিয়ে যায়।"
"র‍্যাগিং শব্দটার সাথে আমার পরিচয় বুয়েটেই। কোনো এক বান্ধবীর কাছে শুনেছি। জিনিসটা কি জানতে চাইলে ও বলেছিল কোন প্রতিষ্ঠানে নতুন আসা ছাত্রদেরকে নিয়ে পুরানোরা মজা করে। মনে কর কাউকে জোর করে ধরে নিয়ে বাথরুমে ঢুকিয়ে শাওয়ার ছেড়ে দিল, বা ওদের দিয়ে নিজেদের কোন কাজ করিয়ে নিলো।  আরো জানলাম যে বাংলাদেশের ক্যাডেট কলেজে আর  ইন্ডিয়ার আইআইটিতে খুব র‍্যাগিং হয়। কেউ আমাকে জোর করে বাথরুমে ঢুকিয়ে শাওয়ার ছেড়ে দেয়ার কথা ভাবতেই আমার খুব বিরক্ত লাগলো।   
 
র‍্যাগিং নিয়ে আর চিন্তা করিনি এটাকে অনেক সুদূরের ব্যাপার মনে হতো। আমাদের ছাত্রজীবনে ঢাকার কোন শিক্ষা প্রতিষ্ঠানের হলে এটা হতো বলে শুনিনি। ২০১৯ সালের ৬ অক্টোবর ঘটে গেলো বাংলাদেশের ইতিহাসের এক জঘন্যতম হত্যাকাণ্ড। আমার প্রিয় শিক্ষা প্রতিষ্ঠানের শেরে বাংলা হলে আবরার ফাহাদকে পিটিয়ে হত্যা করে ফেলল একই হলের অন্য শিক্ষার্থীরা শিবির সন্দেহে। কেউ শিবির হলে তাকে পিটিয়ে মেরে ফেলতে হবে এই আইন কোথায় বা এই নির্দেশ কে দিলো? 

আবরার মারা যাওয়ার পরে বুয়েটের বিভিন্ন হলে র‍্যাগিং-এর নামে যা হতো তার কিছু কিছু চিত্র আমরা দেখতে পাই খবরের কাগজে। আর আসামীরাই তাদের জবানবন্দিতে বলেছে কিভাবে ক্রিকেট ব্যাট দিয়ে পিটাতে পিটাতে ব্যাট ভেঙ্গে গেছে আবার নতুন ব্যাট এনে মেরেছে। এক পর্যায়ে পানি খেতে চাইলে, পানি দেয়নি। বমি এবং মলমুত্র ত্যাগ করলে কাপড় পালটে আবারো মেরেছে। 

এই জিনিসগুলো প্রসেস করতে বা অনুধাবন করতে আমি এখনো পারি না মনে হয় এসবই স্বপ্ন। সেন্ট জোসেফ স্কুলে নবম শ্রেণীতে অধ্যয়নরত আমার ছোট ছেলেকে ২০১০ সালে আমেরিকায় এনে নবম শ্রেণীতে ভর্তি করি। সে ২০১৪ সালে প্রিন্সটন ইউনিভারসিটিতে ভর্তি হয় এবং ২০১৮ সালে ইলেক্ট্রিক্যাল ইঞ্জিনিয়ার হয়ে বের হয়। আমি দেশে থাকলে ২০১৯ সালে সে হয়ত বুয়েটের শেষের দিকে থাকত। আমি একজন মা হিসাবে অবশ্যই চাইতাম সে হলে থেকে নিজের মত করে পড়াশুনা আর জীবনকে উপভোগ করুক। কিন্তু আমার এতো আদরের ছেলেকে কেউ  র‍্যাগিং-এর নামে চড় থাপ্পড় দেবে এটা ভাবতেই আমার অনেক কষ্ট হচ্ছে আর পিটিয়ে মেরে ফেলা তো অনেক ভয়াবহ ব্যাপার। যে সব ছেলেরা এই সব নির্যাতন ভোগ করেছে বা করছে তারা যাতে নির্ভয়ে কারো কাছে নালিশ করতে পারে তার ব্যবস্থা করা উচিত। বিশ্ববিদ্যালয় প্রশাসন বা পুলিশ না হয়ে হতে পারে তৃতীয় কোন পক্ষ।  

রায় হওয়াতে অনেকটা ভালো লাগছে। অনেকেই রায় নিয়ে অনেক কথাবার্তা বলছে। একজনকে মারার অপরাধে কেন ২৫ জন শাস্তি পাবে? ২৫ জনের সবাই শাস্তি পাবে কারণ তারা সবাই মিলে একজনকে খুন করেছে। আর সন্দেহাতীতভাবে প্রমাণিত না হলে কাউকে শাস্তি দেয়া যায় না। মামলা এখনো কয়েকটা ধাপ পার হবে, তাই এবিষয়ে এতো কথাবার্তা না বলাই ভালো। 

তবে আমি মনে করি দৃষ্টান্তমূলক শাস্তি হওয়া উচিত। এখন বুয়েটে হয়তো র‍্যাগিং-এর নির্যাতন কিছুটা কমেছে বা স্থগিত আছে। কিন্তু আমি জানি অন্যান্য সরকারি প্রতিষ্ঠানগুলোতে কোন পরিবর্তন হয়নি। ছেলেদের ইচ্ছার বিরুদ্ধে দলীয় কর্মকাণ্ডে যোগ দিতে বাধ্য করে ক্যাডাররা। বাচ্চারা ভয়ে কিছু বলে না, কোনরকমে পাশ করার দিন গোনে।"
"করোনা অতি রোমান্টিক এক ভাইরাস। স্বামী-স্ত্রী দুজনকে একসাথে আক্রমণ করে। চেনাজানা অনেক দম্পতি আক্রান্ত হয়ে একসঙ্গে হাসপাতালে ভর্তি হয়ে আবার একসঙ্গে বাসায় ফিরেছে। 

কোন কোন দম্পতির ক্ষেত্রে করোনা তেমন রোমান্টিক না হলেও দম্পতি এতোটাই রোমান্টিক যে অসুস্থ স্বামীর সেবা করার জন্য স্ত্রীও হাসপাতালে চলে গেছেন। আমি এ রকম কয়েকটা ঘটনা শুনেছি। স্ত্রীর সেবা পেয়ে স্বামী সুস্থ হয়ে বাসায় ফিরেছেন, খুবই ভালো কথা। কিন্তু একটা কেস শুনলাম সুস্থ স্ত্রী স্বামীর সেবা করতে করতে হাসপাতালেই অসুস্থ হয়েছেন এবং দুজনেই মারা গেছেন। এটা কি ঠিক হলো? একজন সুস্থ লোককে করোনা ইউনিটে আমেরিকায় কখনোই এলাউ করবে না, বাংলাদেশে কোন বিবেচনায় করে কে জানে ! বাই দি ওয়ে, কোভিড ১৯ আক্রান্ত স্ত্রীর সেবা করার জন্য কোন সুস্থ স্বামীর হাসপাতালে যাওয়ার খবর আমার জানা নেই, কেউ জানলে জানাবেন (আমাকে আবার নারীবাদী ভাববেন না, আমি মানবতাবাদী)। 

২০১৯ সালের শেষের দিকে যখন করোনা ভাইরাসের কথা প্রথম জানলাম, তখন ভাবলাম চীন অনেক দূরে। এতদূরে আসার আগে আমেরিকা ঠেকিয়ে দেবে বরং বাংলাদেশে তাড়াতাড়ি আসবে। কিন্তু বাংলাদেশে আর আমেরিকায় প্রায় একইসাথে ২০২০ এর মার্চে করোনা ভাইরাস আক্রান্ত রোগী সনাক্ত হয়। 

২০২০ সালের এপ্রিল-মে মাসে ৬ সপ্তাহ অফিস পুরা বন্ধ ছিল। পরে মে থেকে ডিসেম্বর অফিস করি সশরীরে, কিন্তু বাইরের কারো অফিসে আসার অনুমতি নেই। সব কিছু অনলাইনে। এ বছর জানুয়ারি থেকে চলছে দুই দিন বাসা থেকে দুই দিন অফিস থেকে অন লাইনে অফিস। পুরাটা সময় অনেক সাবধানে থেকেছি। অফিস আর বাজার করা ছাড়া আর কোন কারণেই বাইরে যাইনি। শেষের দিকে গাড়ি করে কয়েকবার সমুদ্র সৈকতে গেছি, সামাজিক দূরত্ব মেনে। একসময় বাইরে থেকে এসে সবকিছুই ধুতাম। একদিন নাফি রেস্টুরেন্ট থেকে কিছু খাবার কিনে এনে বলে, 'মা, খাবারগুলো স্যানিটাইজ করব না ধুবো'? গতবছর টেলিভিশনে খবর দেখা আঁতকে উঠতাম, ভাবতাম লোকজন কেন কথা শোনে না। মাস্ক পরে না, মিটিং, মিছিল, বেড়ানো সবই চলে।

ভ্যাক্সিন আসার পরে মার্চ-এপ্রিলে ফাইজারের দুই ডোজ নিয়ে আত্মবিশ্বাস বেড়ে গেলো। সেপ্টেম্বরে বাংলাদেশ থেকে ঘুরে এসে, অক্টোবরে সান হোজেতে ছোট ছেলের কাছে গেলাম বাস ও ট্রেনে করে। আসলে বাসে যাওয়া ঠিক হয়নি, খুব ভিড় ছিল সহজের সংক্রমিত হতে পারতাম। 

ফাইজার ভ্যাক্সিনের বুস্টার ডোজ এসে গেছে। আমি আমার চাকরির কারণে কোয়ালিফাই করলেও আমার হাসবেন্ড করতেন না নভেম্বরের প্রথম দিকে। বুস্টার ডোজ নিবো নিবো করছি এমন সময় একজন বলল যে ওটা নিলে দুইদিন জ্বর থাকে, তাই আর নিলাম না। 

নভেম্বরে গেলাম মেক্সিকোর কানকুনে বেড়াতে। করোনা ভাইরাস তো সুযোগের অপেক্ষায় ওৎ পেতে  ছিল। গেলাম, হোটেলে থাকলাম তিনরাত। আসার আগের দিন ১৮ তারিখে র‍্যাপিড টেস্ট করালাম। নেগেটিভ রেসাল্ট আসল। কিন্তু ১৯ তারিখ শুক্রবার প্লেনেই খারাপ লাগা শুরু। বাসায় এসে খওয়ার পরে আমার হাসবেন্ডের বেশি খারাপ লাগছিল। আমার খারাপ লাগা শুরু হলো রবিবার থেকে। শরীর ব্যথা আর কাশি। সোমবারে অনলাইনে অফিস করে মঙ্গলবারে (নভেম্বর ২৩) ছুটি নিয়ে গেলাম টেস্ট করাতে। বৃহস্পতিবারে রেসাল্ট এলো দুজনেই পজিটিভ।  পুরা দুই সপ্তাহ ভুগে ডিসেম্বরের ৪ তারিখে স্যাম্পল দিয়ে ৫ তারিখে  টেস্ট রিপোর্ট পেলাম নেগেটিভ।   

আমার মনে হয় এই পান্ডেমিকের ফলে সবচেয়ে ক্ষতিগ্রস্থ দেশ আমেরিকা। এক সময় তো রোজ ৩০০০ হাজারের বেশি লোক মারা যেত, এখনো রোজ প্রায় ১১০০ জন লোক মারা যায়। এখনো অনেকেই ভ্যাক্সিন নেয়নি। যারা ভ্যাক্সিন নেয়নি তারাই মূলত মারা যাচ্ছে এখন। ভ্যাক্সিন না নেয়ার পক্ষে অদ্ভুত সব যুক্তি দেখায়। এসব যুক্তি দেখে আমার মনে পড়ল বিপিএটিসি-এর একজন পরিচালকের কথা। উনি ইন্টেরনেট থেকে জেনেছেন যে, পোলিও ভ্যাক্সিনের সাথে উন্নত বিশ্বের দেশগুলো এইডসের ভাইরাস পাঠায় অনুন্নত দেশগুলোতে। তাহলে তো অনুন্নত দেশগুলোর অর্ধেক লোক এখন এইডসের রোগী থাকত।  

তবে আমার শিক্ষা হয়েছে আর অপ্রয়োজনীয় ভ্রমণ করব না, আগের মত আমার শম্বুক জীবনে ফিরে যাবো।"
""
"সততা 
বিসিএস প্রশাসন ক্যাডারে আমার প্রথম পোস্টিং হলো জেলা প্রশাসকের কার্যালয়, খুলনা। অতিরিক্ত জেলা প্রশাসক (সাধারণ) নিজে অতি সাধারণ ও সজ্জন ব্যক্তি। অফিসের কাজ করার ফাঁকে ফাঁকে উনি আমাদের অসাধারণ সব জিনিসপত্র শেখান। যেমন মুখ বন্ধ করে কি করে শব্দ না করে খাবার খেতে হবে, হাত তুলে কিভাবে ছালাম দিতে হবে ইত্যাদি। এসিআরে সততায় নম্বার দেয়া প্রসঙ্গে স্যার একদিন বললেন, 'সততায় একজন অফিসার হয় দশ পাবে বা শূন্য পাবে। মানে একজন লোক হয় সৎ বা অসৎ হতে পারে, মাঝামাঝি কিছু হতে পারে না'। তখন কিছু বলিনি। কিন্তু কথাটা নিয়ে আমি অনেক সময়ই ভেবেছি, এখনো ভাবি। 

তখন সাতক্ষীরার জেলা প্রশাসক নাকি ব্যক্তিগত কাজে টেলিফোন ব্যবহার করলে তার হিসাব রেখে বিল শোধ করতেন। আমি চিন্তা করে দেখলাম ব্যক্তিগত কাজে গাড়ি বা টেলিফোন ব্যবহার করেছি, বিল কেমন করে দিতে হয় জানি না বলে দেইনি। বিপিএটিসি-এর গাড়ি রিকুইজিশন দিয়ে ব্যক্তিগত কাজে ব্যবহার করা যেত বিল পরিশোধ করা সাপেক্ষে, খুব ভালো সিস্টেম। পরে মোবাইল ফোন আসাতে এখন আর কারো ব্যক্তিগত কাজে অফিসের ফোন ব্যবহার করতে হয় না। 

আবার অনেকে আছেন অফিসের কাগজ কলম ছাড়া বাচ্চাদের পড়ালেখা হয় না। এগুলোও ছোট পর্যায়ের অসততা। যারা কাজ করে লোকের কাছ থেকে টাকা আদায় করেন মানে উৎকোচ গ্রহণ করেন, তাদের মধ্যেও মনে হয় ভালো মন্দ আছে। অনেকে আছেন চান না বা দর কষাকষি করেন না, পার্টি খুশি হয়ে যা দেন তাতেই খুশি। আবার কেউ কেউ আছেন এক এক কাজের জন্য কাজের গুরুত্ব বুঝে রেট ঠিক করে রাখেন। এক জনের কথা শুনেছিলাম কেউ দশ হাজার টাকার নিচে দিলে নাকি তিনি তার উপকার তো করেন-ই না, পারলে অপকার করেন। তাই আমি মনে করি সততার মাত্রা অনুযায়ী নাম্বার ০-১০ এর মধ্যে দেয়া যেতে পারে।
আবার স্যারের সাথে কাজ করার সুযোগ হলো বিপিএটিসিতে। সিন্ডিকেট ভবনের নিচের সিঁড়ির কাছে স্যারের উদ্যোগে খোলা হলো সততা স্টোর নামের এক দোকান। দোকানে ৩০০/৪০০ টাকা দামের জিনিস রাখা হলো। যেগুলো প্রশিক্ষণার্থীদের প্রায়ই দরকার হয় যেমন কলম, সাবান, চিপস, মিনি প্যাক শ্যাম্পু ইত্যাদি। সততা স্টোরের বৈশিষ্ট্য হলো এখানে কোন দোকানি থাকবে না, শেল্ফ সার্ভিস। ক্রেতা জিনিসের গায়ের দাম দেখে সেই পরিমাণ টাকা রেখে জিনিস নিয়ে যাবে। ভাংতি নেয়ারও ব্যবস্থা আছে। একদিন আমিও কি যেন কিনলাম। আমি মনে মনে ভাবলাম এক মাসের মধ্যে দোকানের টাকা লোপাট হবে। কিন্তু আমাকে হতাশ করে দিয়ে তার আগেই কেউ একজন টাকা নিয়ে নিয়েছে। 

বিপিএটিসি বাংলাদেশের বাইরের বিচ্ছিন্ন কোন জায়গা না। যে দেশে একটা কলম দড়ি দিয়ে বেঁধে রাখতে হয়, বা পাবলিক টয়লেটে বদনার গলায় দড়ি দিয়ে বেঁধে রাখতে হয়-দেখে মনে বদনা মনের দুঃখে আত্মহত্যা করছে, সেই দেশে সততা স্টোর যে কিছুদিন টিকে ছিল তাই অনেক।  

আমার জীবনের প্রথম মোবাইল ফোন চুরি হয় বিপিএটিসিতেই। আমি তখন সহকারী পরিচালক (পিপিআর)। আমার টেবিলের উপরে ফোন রেখে উল্টাদিকের রুমে আমার বসের কম্পিউটারে বসে কিছু একটা টাইপ করছিলাম। কয়েক মিনিট পরে ফিরে এসে দেখি ফোন নাই।

সর্বশেষ পোস্টিং মুক্তিযুদ্ধ বিষয়ক মন্ত্রণালয়, সচিবালয়ের বাইরে বলে প্রচণ্ড ভিড় লেগেই থাকে। লোকজনের মনে হয় ধারনা এখানে ঘোরাঘুরি করলেই একখানা সনদ পাওয়া যাবে। আমার অফিসের টেবিলে কিছু রেখে কোথাও যাওয়ার উপায় নাই। আমার পাশের রুমের একজন চিৎকার করে বলেন, 'জেসমিন, আপনি আবার ব্যাগ টেবিলে রেখে গেছেন, এখনি চুরি হয়ে যাবে'। এক বাক্স বসুন্ধরা ফেসিয়াল টিস্যু কিনে টেবিলে রেখেছি, উনি বললেন, 'ওটা টেবিলে রাখবেন না, দুই দিনে শেষ হয়ে যাবে'। আমিও দেখতে চাইলাম ঠিক কয়দিন যায়। ঠিকই দুইদিন পরে মাত্র একটা টিস্যু বাকি ছিল বাক্সে।  

হায় সেলুকাস
কোথায় সততার আবাস।"
"নফর ও বিবি কাহিনী 

নফরের নাম জাফর।

সকালে বেগম সাহেবা হাঁক দেন, 'চা কর'। 

মধ্য দুপুরে বৈঠকখানা থেকে সাহেব হুকুম করেন, 'চা কর'। 

আবার বিকেল, সন্ধ্যায় বা রাতে সাহেব, বেগম সাহেবা বা ছেলেমেয়েরা হাঁক ছাড়েন, 'চা কর'। 

এভাবে দিনে ৮/১০ বার নফর চা করেন। 

'চা করিতে করিতে বৃদ্ধ নফর 
নাম হারাইয়া হইল চাকর'। 

বউয়ের নাম হাওয়া বিবি। 

বিয়ের পরে 
স্বামী সকালে বলে, 'ভাত দাও, পানি দাও, পান দাও'।

বাইরে যাওয়ার সময় বলে, 'গামছা দাও, লাঠি দাও, ছাতি দাও'।

দুপুরে এসে আবার বলে, 'লুঙ্গি দাও, সরিষার তেল দাও, পানি তুলে দাও, ভাত দাও, তরকারি দাও'। 

সারাদিন বাচ্চারাও বলে, 'দাও, দাও, দাও'। 

মাঝে মাঝে হাওয়া বিবির বড্ড ক্লান্ত লাগে। এটা কেমন জীবন, এ কেমন বাঁচা? 

বিয়ের চল্লিশ বছর পরে, আজো স্বামীর এটা দাও, ওটা দাও চলছেই। 

রাতে শুতে এসে বলে, 'একটু জায়গা দাও, বালিশ দাও, কাঁথা দাও'। 

হাওয়া বিবি সরে চৌকির কিনারে চলে যায়। কাঁথা, বালিশ ছাড়াই শুয়ে থাকে। নিজের নাম নিজেই দেয় 'দেওয়া বিবি'। 

দিতে দিতেই যার জীবন শেষ।

চুপচাপ শুয়ে শুয়ে হাওয়া বিবি ভীষণভাবে মৃত্যুর অপেক্ষায় থাকে। মরে গেলে পুরা সময়টাই হবে তার নিজের।  

অনেক লম্বা শান্তিময় একটা ঘুম দিতে পারবে। একটা দীর্ঘশ্বাস গোপন করে সে শান্ত মনে ঘুমাতে গেল।"
"মাটির সাথে চির বিচ্ছেদ কচুরিপানার, 
তাইতো ফুলে হলুদের পাশে থাকে বেদনার নীল রং।"
""
"পতিদেবের পাদুকা জোড়া
১৬ থেকে ১৯ নভেম্বর মেক্সিকোর কানকুনে বেড়াতে গিয়ে উঠেছিলাম গ্র্যান্ড পার্ক রয়্যাল লাক্সারি রিসোর্টে। ক্যারিবিয়ান সাগর সৈকতের গা ঘেঁষে রিসোর্টের দোতলার বারান্দায় বসে সাগরের ঢেউ দেখতে দেখতে মনে হবে জাহাজের ডেকে বসে আছি। শুধু ঢেউয়ের দুলুনিটুকু অনুভব করা যায় না। ১৮ তারিখ সকালে নামাজ পড়ে বারান্দায় বসে আছি সূর্যোদয় দেখব বলে। কিন্তু আকাশ আংশিক মেঘাচ্ছন্ন থাকায় সূর্য না দেখলেও মাঝখানে টকটকে লাল রং দেখে বুঝে নিলাম উনি উঠছেন। এর মধ্যে দেখি লোকজন বিচে হাঁটাহাঁটি করছে, কেউ কেউ ডুব দিচ্ছে। পতিদেব বললেন, 'চলো একটু বিচ থেকে হেঁটে আসি। তারপরে নাস্তা খেতে যাবো'।

সাধারণত সমুদ্র সৈকতে আমি জুতা বা স্যান্ডেল খুলে রেখে হাঁটি, মাঝে মাঝে পা ভিজাই। আর উনি 'চুল ভিজাব না আমি বেণী ভিজাব না' গানের মতো পা ভেজান না, তাই জুতা বা স্যান্ডেল খোলেনই না। এবার কিন্তু উল্টা হলো, উনি ওনার পাদুকাজোড়া খুলে হাতে নিয়ে পানির ধার ঘেঁষে ভেজা বালুতে হাঁটছেন, আর আমি স্যান্ডেল পরে হাঁটছি- নাস্তা খেতে যাবো বলে আর ভিজতে চাচ্ছি না। বেশ কিছুক্ষণ হাঁটলাম। অনেকগুলো সী-গাল দেখলাম, ওদের ফটো আর ভিডিয়ো তুললাম। দিগন্তবিস্তৃত সাগরের ঢেউ আর তাদের ভীষণ আক্রোশে তীরে এসে সশব্দে ভেঙে পড়া দেখতে দেখতে হাঁটছি। এবার ফিরছি হোটেলের ডাইনিংয়ের দিকে। একটা পাথর দেখে ওনার শখ হলো ফটো তোলার।
- আমার একটা ফটো তুলে দাও। 
- ঠিক আছে দাঁড়াও পাথরের উপর। 
হাতে পাদুকা নিয়ে ফটো কেমন হবে, এটা নিয়ে একটু বিব্রত। পাদুকাজোড়া তীরের দিকে ছুঁড়ে না মেরে দুই পায়ের মাঝে রেখে ফটো তুলতে দাঁড়িয়েছেন। কিন্তু কখন ডেউ এসে পাদুকাজোড়া ভাসিয়ে নিয়ে যাবে সেই টেনশনে ভালো করে তাকাচ্ছেন না।। আমি ভালো ছবি তোলার চেষ্টায় বলে যাচ্ছি, 'তাকাও, হাসো' ইত্যাদি। কয়েকটা ছবি তুললামও। 

এবারে হঠাৎ একটা বড় ঢেউ এসে পাদুকাজোড়া ভাসিয়ে নিলো। সঙ্গে সঙ্গে উনি ছুটলেন পাদুকার পিছু, এই প্রায় ধরে ফেলছেন আর একটু হলেই হয়। নাহ হলো না, দুই পাটিই চলে  গেলো দূরে। আমাকে বলছেন, 'একটা ছবি তুলতে এতক্ষণ লাগে, তাকাও, হাসো'। আমি মনে মনে পাদুকার আশা ছেড়ে দিয়েছি। কিন্তু উনি ওদের পিছু পিছু যাচ্ছেন আর আমি ওনার পিছু পিছু। 'চোর পালালে বুদ্ধি খোলে' আমার হলো ওই অবস্থা। না হলে পুরা জিনিসটার ভিডিয়ো করলে অনেক ভালো হতো।

ঐ যে একটা ঢেউয়ের মাথায় একটা এসে গেছে। এই যে ধরে ফেললেন বলে, না চলে গেলো! আর একটা ঢেউয়ের মাথায় অন্য পাটি আসছে, এটারও একই অবস্থা। এভাবে ৪/৫ বার  আশা দিয়ে চলে গেলো। শেষে এক পাটি কেমন করে যেন খপ করে ধরে ফেললেন। আরো দুই/তিনটা ঢেউয়ের পরে অন্য পাটি ধরলেন। পাদুকা উদ্ধার করে এবার এক তৃপ্তির হাসি দিয়ে বললেন, 'জানো, এগুলোর সাথে আবার অনেক স্মৃতি জড়িত। আমার ছেলের বিয়ের সময় কিনেছিলাম'।       

আমি ভাবি, 'তাই তো ! মাত্র প্রায় তিন বছরের পুরানো পাদুকা উদ্ধারের জন্য রিস্ক তো নেয়াই যায়। প্রায় ৩৩ বছরের পুরানো পত্নী হলে অবশ্য ভিন্ন কথা, এতো পুরানো জিনিস সাগর ভাসিয়ে নিলে অবশ্য একটা উপকার-ই হতো'।"
"আজ থেকে প্রায় ১০০ বছর আগে শরৎচন্দ্র চট্টোপাধ্যায় তাঁর স্বামী ছোটগল্পের নায়ক নরেনের মুখ দিয়ে বলিয়েছেনঃ 

""আমাদের মিথ্যে শাস্ত্রগুলো শুধু মেয়েমানুষকে বেঁধে রাখবার শেকল মাত্র! যেমন করে হোক আটকে রেখে তাদের সেবা নেবার ফন্দি? সতীর মহিমা কেবল মেয়েমানুষের বেলায়, পুরুষের বেলায় সব ফাঁকি! আত্মা আত্মা যে করে, সে কি মেয়েমানুষের দেহে নেই? তার কি স্বাধীন সত্তা নেই? সে কি শুধু এসেছিল পুরুষের সেবাদাসী হবার জন্যে?""     

এ প্রশ্ন আজকের দিনেও একইভাবে প্রযোজ্য।"
"আমার বোন প্রফেসর ডা: রাশিদা বেগম এফসিপিএস, পিএইচডি আরো কত ডিগ্রি নিয়েছেন গুনে বলতে পারব না। সব সময়-ই নিজের সাফল্যকে নিজেই অতিক্রম করে যান।

আমার ছোট ছেলে আমাকে ফোন করে বলে, ‘ মা, খালামনি কি একটা যেন এওয়ার্ড পাইছে‘? 

আমি বললাম, ‘তোমার খালামনি হলো বাংলাদেশে তাঁর ফিল্ডে দ্বিতীয় ব্যক্তি যিনি রিসার্চের জন্য এটা পেলেন। তোমার খালামনি তো আর তোমার মার মত না যে অফিসে employee of the month হলেও সবাইকে জানান দেয়‘!

Congratulations my dear Buji for your achievement. So proud of you."
"Happy birthday dear Tonmoy."
""
"বুক রিভিউ 

বইয়ের নামঃ সিন্ধু থেকে লাশকাটা ঘর  
লেখকঃ মানিক চন্দ্র দে।
প্রকাশকঃ শ্যামল পাল, পুথিনিলয় প্রকাশনী 
মূল্যঃ ৩৬০ টাকা

রূপসী বাংলার কবি জীবনানন্দ দাশকে নিয়ে লেখা লেখক মানিকচন্দ্র দে-এর গবেষণাধর্মী বই সিন্ধু থেকে লাশকাটা ঘর পড়ে শেষ করলাম। কবি জীবনানন্দ দাশের বিখ্যাত কিছু কবিতা পড়ে এমনিতেই মুগ্ধ ছিলাম। এই বই পড়ে কবি এবং তাঁর কবিতা সম্পর্কে অনেক নতুন তথ্য জানলাম, যা আমার জ্ঞানের পরিধিকে বিস্তৃত করেছে। 

বইটিতে কবির ব্যক্তিগত জীবন, পনেরোটি কবিতার বিশ্লেষণ, ট্রাম দুর্ঘটনা কি নেহাত একটি দুর্ঘটনা না আত্মহনন,  আলোচনা-সমালোচনায় এবং অভিমানী জীবনানন্দ, রবীন্দ্রনাথের দৃষ্টিতে জীবনানন্দ, অভিমানী জীবনানন্দ ইত্যাদি বিষয়গুলো অন্তুর্ভুক্ত করা হয়েছে।  সর্বশেষে তথ্যসূত্র এবং কবির কিছু দুর্লভ ছবি বইটিতে সংযোজন করা হয়েছে। 

আমার কাছে সবচেয়ে বেশি ভালো লেগেছে ১৫ টি কবিতার বিশ্লেষণ, যা পাঠককে কবিতাগুলো বুঝতে এবং জীবনানন্দ দাশকে নতুন করে আবিষ্কার করতে  সাহায্য করবে।
  
বনলতা সেন সব পাঠকের আগ্রহের কেন্দ্রবিন্দুতে আছেন। কে ছিলেন তিনি? লেখক মানিক চন্দ্র দে এ প্রশ্নের উত্তর খুঁজেছেন তাঁর গবেষণায়। 

কবি জীবনানন্দ দাশের জীবন ছিল অনেক দুঃখের। প্রেমের সম্পর্ক হয়েছে কাকাত, মামাত বোনদের সাথে, যাদের সাথে হিন্দু ধর্মমতে বিয়ে সম্ভব না। স্ত্রী সুন্দরী, শিক্ষিতা হওয়া সত্ত্বেও কবির বিবাহিত জীবন সুখের হয়নি। দেশ বিভাগের টানাপড়েনে চাকরিতে কোথাও থিতু হতে পারেননি, ফলে ছিল অর্থকষ্ট। সাহিত্য জগতেও নতুন ধারার কবিতা লিখতে গিয়ে তীব্র সমালোচনার সম্মুখীন হয়েছেন। তাই মাত্র ৫৪ বছর বয়সে ট্রামের সাথে ধাক্কা লেগে তাঁর মৃত্যু আসলে দুর্ঘটনা না আত্মহনন, এটা এখনো অমীমাংসিত।

বইটি অত্যন্ত তথ্যবহুল, সূলিখিত এবং সুখপাঠ্য। এটি সবার সংগ্রহে রাখার মত একটি বই। লেখকের অটোগ্রাফসহ তাঁর হাত থেকে বইটি উপহার হিসাবে পেয়ে আমি ধন্য।"
"কিভাবে বুয়েটে ভর্তি হলাম
আমার স্বপ্ন ছিলো বুয়েটে পড়ে ইঞ্জিনিয়ার হব। এই স্বপ্নের শুরু হলো কিভাবে? ১৯৭৭ সালে আমি ক্লাস এইটে পড়ি, আমার সেজোভাই (আমি ডাকি দাদা) তখন বুয়েটে ইলেকট্রিক্যাল ইঞ্জিনিয়ারিংয়ে পড়েন। মাঝে মাঝে আমাকে অঙ্ক করান। একদিন মিডল টার্ম ব্রেকিং করাচ্ছেন। আমি দ্রুত বুঝছি আর পটাপট অঙ্ক করে যাচ্ছি দেখে আমার ভাই বললেন, 'তুই তো অঙ্কে ভালো, তোকে ইঞ্জিনিয়ারিং পড়াব'। ব্যাস হয় গেল স্বপ্নের বীজ বোনা। দাদা আরো জানালেন যে ওনাদের ক্লাসে প্রথম হন একটি মেয়ে। 

এরপর থেকে লোকে যদি আমাকে জিজ্ঞেস করে আমি কি পড়তে চাই, আমি অবলীলায় জবাব দেই, 'আমি বুয়েটে ইঞ্জিনিয়ারিং পড়তে চাই'। শুনে লোকে হাসে, কেউ প্রশ্রয়ের হাসি কেউ বা বিদ্রুপের হাসি দেয়। হয়তো মনে মনে ভাবে, 'হ, তোমারে যাইতে কইছে, বুয়েটে ভর্তি করবে আনে তোমার চেহারা দেইখ্যা। চেহারাও তো হেদ্দুর সরেস না'। 

অনেকেই আবার বলে, 'মেয়ে মানুষ ইঞ্জিনিয়ার হয়ে কি করবা, তোমার ভাই বোনেরা সব ডাক্তার তুমিও ডাক্তারি পড়ো' (আমার এক ভাই তখন ডাক্তার, এক ভাই আর এক বোন ডাক্তারি পড়ে)। আমি যখন ক্লাস এইটে পড়ি তখন  আমাদের একজন শিক্ষক ক্লাসের অনেকের কাছেই জানতে চাইলেন আমরা বড় হয়ে কে কি হতে চাই। আমি বিনা দ্বিধায় বললাম, 'আমি ইঞ্জিনিয়ার হতে চাই'। শুনে স্যার একটু হতাশ আর অবাক হলেন। উনি আশা করেছিলেন যে আমি ডাক্তার হতে চাই বলব। 

এইচএসসি পরীক্ষার পরে আমার বরিশাল মেডিকেলে পড়ুয়া ভাইয়ের সাথে বরিশাল থেকে পটুয়াখালী যাচ্ছি বাসে করে। আমার ভাইয়ের পরিচিত এক লোকের সাথে ভাই আমাকে পরিচয় করিয়ে দিলো, 'ও আমার বোন, ইডেন থেকে এইচএসসি পরীক্ষা দিয়েছে, বুয়েটে ইঞ্জিনিয়ারিং পড়বে'। শুনে সেই লোক রেগে গিয়ে বলে, 'হ, তোমারা ভাইয়েরা সব ডাক্তারি পড়বা আর বোনদের পড়াবা ইঞ্জিনিয়ারিং'! শুনে হাসব না কাঁদব ঠিক বুঝতে পারছিলাম না।   

 আমি লোকের কথা আমলে নেই না,  'গলির ধারের ছেলেটির' নাড়ুর মতো ভাবি , 'দাদায় কইছে, তাই আমি বুয়েটে ইঞ্জিনিয়ারিং পড়ব'। চান্স পাওয়া না পাওয়ার যে একটা বিষয় আছে, সেটা আমার মাথায় নেই বা জানিও না চান্স পাওয়া যে আমার মত মধ্যম মানের স্টুডেন্টদের জন্য কঠিন। এইচএসসি পরীক্ষার পরে একজন সিনিয়র আপা আমাকে বললেন, 'তুমি ভালো করে প্রস্তুতি নাও, বুয়েটে  চান্স পাওয়া কিন্তু বেশ কঠিন'। আমার মেজো ভাই (ডাক্তার, সেজো তখন লিবিয়ায় চলে গেছেন)  আমাকে একটা গাইড বই কিনে দিলেন (তখন একটাই গাইড বই ছিল)। আর বুয়েটের একজন সিনিয়র ভাইকে ঠিক করে দিলেন। উনি মাস খানেক আমাকে পড়িয়েছিলেন (মডেল টেস্টের মতো টেস্ট দিতেন)। আমার প্রথম পছন্দের বিষয় ছিল ইলেক্ট্রিক্যাল ইঞ্জিনিয়ারিং (সম্ভবত ভাইয়ের কারণে), দ্বিতীয় পছন্দ ছিল কেমিকৌশল (মেজো ভাইয়ের বুদ্ধিতে-বাংলাদেশে প্রচুর তেল পাওয়ার সম্ভাবনা আছে তাই)। দ্বিতীয়টাতেই চান্স পেলাম। 

আমার সেজো আর মেজো ভাইয়ের ইঞ্জিনিয়ারিং পড়তে উৎসাহ দেয়া আর তখন বরিশাল মেডিকেলে পড়ুয়া বোনের ডাক্তারী পড়তে প্রবল বাধা দেয়া-ফলাফল আমার বুয়েটে পড়া।  

ভাইবোনদের সর্বাত্মক সাহায্য-সহযোগিতায় আমি বুয়েটের দরজা ঠেলে ভিতরে প্রবেশ করলাম এবং যথাসময়ে বের ও হয়ে গেলাম।"
"ভ্রমণ (সান হোসে)
বাসে যাওয়া ট্রেনে আসা 

অনেকদিন হলো ছোট ছেলেটাকে দেখি না, তাই দেশ থেকে ফেরত এসে চিন্তা করলাম ওর কাছে বেড়াতে যাব।  কিন্তু আমরা দুজনে একা গাড়ি চালিয়ে যেতে ভয় পাই, তাই বড় ছেলে নাফিকে বললাম বাস/ট্রেনের টিকিট কেটে দিতে। নাফি আমার সাথে পরামর্শ করে ৩০ সেপ্টেম্বর রাতে গ্রে হাউন্ড বাসে করে যাওয়ার আর ৩ অক্টোবর দিনে অ্যামট্রাকের ট্রেনে আসার টিকেট কেটে দিলো। রাতে গেলে আমরা শুক্র, শনি দুইদিন থাকতে পারব আর রবিবার দিনের ট্রেনে ক্যালিফোর্নিয়ার পাহাড়, অরণ্য, ফসলের খেত আর প্রশান্ত মহাসাগরের মনোরম প্রাকৃতিক দৃশ্য দেখতে দেখতে এসে সোমবারে আমি অফিস করতে পারবো। নিখুঁত পরিকল্পনা। 

৩০ তারিখ রাতে পোটলা পুটলি নিয়ে নাফি আর রিমি আমাদের নিয়ে গেলো বাসে তুলে দিতে। আগেও গ্রে হাউন্ডের বাসে করে সান হোসে গেছি। এবার মনে হলো বাস স্টেশন অনেক নোংরা, আমেরিকার সাথে মানানসই না। গাড়ি থেকে নেমে স্টেশনের ওয়েটিং রুমে ঢোকার পথে তীব্র গাঁজার গন্ধ আর এখানে ওখানে ২/৩ জন করে বসে থাকতে দেখে বুঝলাম, তারা গঞ্জিকার সেবা করছে। এতে কেউ বাঁধা দিতে পারবে না, কারণ এ রাজ্যে এখন গঞ্জিকা সেবন আইনত বৈধ। 

আমদের গেট নাম্বার 'এন', নাম্বার না বলে লেটার বলাই ভালো। আমরা এক জায়গায় বসলাম, নাফি আর রিমি আমাদের জন্য লাইনে দাঁড়াল। বাস আসার পরে আমরা বাসে উঠতে যাবো, দেখি অন্য সব যাত্রীরা সোয়েটার, জ্যাকেট, কম্বল হাতে নিয়ে আগাচ্ছে। রিমি বলল, 'মা আপনার সোয়েটার'? সুটকেস খুলে তাড়াতাড়ি সোয়েটার পরে নিলাম।

নির্ধারিত সময় রাত ১১টার ১৫-২০ মিনিট পরে বাস ছেড়ে দিলো। দেখি বাস ড্রাইভার একজন মহিলা। ১৯৯৪ সালে নরওয়েতে দেখেছি মহিলাদের বড় বড় বাস চালাতে, অস্ট্রালিয়া, ইংল্যান্ড আমেরিকা সবখানেই দেখেছি। কিন্তু সারারাত ধরে এতো বড় গাড়িটা চালিয়ে নিয়ে যাবে! অথচ আমার  দিনের বেলা ২ ঘণ্টা দূরত্বে গাড়ি চালিয়ে যেতে হবে ভাবলে হৃদস্পন্দন দিগুণ হয়ে যায়। আমার মনে হলো, 'আমার দেখি জীবনখানা ষোল আনাই মিছে'। 

তাই বা বলি কেমন করে? অফিসে আমার ডিপার্টমেন্টের নাম সেল্ফ সাফিসিয়েন্সি, আমাদের কাজ হচ্ছে ক্লায়েন্টদের লেখাপড়া শিখিয়ে, চাকরি খুঁজে নিজের পায়ে শক্ত হয়ে দাঁড়াতে সাহায্য করা। আমি একদিন আমার এক সহকর্মীকে বলছিলাম, 'আমি কিভাবে লোকদের সেল্ফ সাফিসিয়েন্ট হতে সাহায্য করবো? আমি নিজেই তো ভালভাবে গাড়ি চালাতে পারি না, তাই সেল্ফ সাফিসিয়েন্ট না'। 

সে জবাব দিলো, 'তুমি আর কথা বইলো না। তুমি একা দুই বাচ্চা নিয়া অস্ট্রেলিয়া থকে মাস্টার্স করে আসছ, তুমি সেল্ফ সাফিসিয়েন্টের দাদি'। ভাবলাম তাই তো! 
  
বাসে এসি চালিয়ে এমন ঠাণ্ডা করে ফেলেছে যে আমার রীতিমত শীত লাগছিল। যাইহোক হালকা পাতলা ঘুম দিলাম। মাঝে এক জায়গায় আধা ঘণ্টার জন্য থেমেছিল। বাস থেকে নামার সময় শুনলাম একজন মহিলা যাত্রী ড্রাইভারের কাছে নালিশ করছে আর একজন মহিলা নাকি তাকে ঠেলা দিয়েছে। এখন ডাইভারকে শালিসি করতে হবে। ছোট একটা দোকান থেকে সবাই কিছু খাওয়া দাওয়া কিনে, রেস্ট নিয়ে আবার চললাম। বেশ ভালোই গাড়ি চালাল, কোন ঝাঁকি ছাড়াই ঠিক সময়ের একটু পরে পৌঁছে দিলো জায়গামত। আমার ছোট ছেলে নাবিল হাজির আমাদের রিসিভ করার জন্য। 

রবিবার ৩ সেপ্টেম্বর আমাদের ট্রেন সকাল ১০টায় সান হোসে থেকে ছেড়ে রাত ৯টায় লস আঞ্জেলেসে  পৌছার কথা। আগেও একবার এই ট্রেনে এসেছি সান হোসে থেকে লস আঞ্জেলেসে। এটার মূল আকর্ষণ হলো, অনেকটা পথ প্রশান্ত মহাসাগরের তীর ঘেঁষে চলে। বেশ সুন্দর সাগর দেখতে দেখতে আসা যায়। আগেও প্রশান্ত মহাসাগরের পাড় ঘেঁষে প্যাসিফিক কোষ্ট হাইওয়ে ধরে অনেক বার আসা যাওয়ার পথে গাড়ি থামিয়ে সাগর দেখেছি, সূর্যাস্ত দেখেছি, চলন্ত গাড়ি থেকে সাগর দেখেছি। কিন্তু ট্রেনের দোতলা থেকে আরো সুন্দর দেখা যায় অনেকদূর পর্যন্ত।     

সকালে ট্রেন স্টেশনের দরজা ঠেলে ঢোকার মুখেই ট্রেনের এক কর্মচারীকে বললাম, 'আমাদের ট্রেন নম্বর ১১'। - ওটা ২ ঘণ্টা লেইট। 
তাকিয়ে দেখি নাবিলের গাড়ি মাত্র চলা শুরু করেছে। নাবিল বলে ড্যাক দিয়ে মনে হল গ্লাস তোলা ও শুনতে পাবে না। ফোন বের করতে যাবো, মহিলা বলে, 'না, বাসায় যেও না, এখানেই থাকো। কখন কি হয় বলা যায় না। ট্রেন আগেও চলে আসতে পারে'। 

এই ট্রেনটা দীর্ঘ পথ পাড়ি দেয়। ওয়াশিংটন রাজ্যের সিয়াটল থেকে যাত্রা শুরু করে ওরেগণ রাজ্যের পোর্টল্যান্ড হয়ে, সান ফ্রান্সিসকো হয়ে লস আঙ্গেলেসে এসে যাত্রা শেষ করে। 

দুই ঘণ্টা বসে থাকার পরে ট্রেন এলো। লাইন ধরে ট্রেনে উঠর মুখে সিট নাম্বরসহ একটা কাগজ দিলো। ট্রেনের নিচ তলায় লাগেজ রাখার জায়গা, টয়লেট আর যেসব যাত্রী সিঁড়ি বেয়ে উপড়ে উঠতে পারেন না তাদের বসার জায়গা। চিপা সিঁড়ি দিয়ে আমরা আমাদের ছোট দুইটা ট্রলি ব্যাগ নিয়ে দোতলায় উঠে গেলাম। ব্যাগ গুলোকে মাথার উপরের কম্পার্টমেন্টে রেখে সিট নাম্বার মিলিয়ে বসে পড়লাম। দেখি উল্টা দিকের সিটে লোকজন বসে আছে। তাদের মাথার উপরে ছোট কাগজে সিট নাম্বারের নিচে লেখা 'SLO'। আমি মনে মনে ভাবলাম এরা এতো আলসে স্লো বানানে ডাবলু দেয়নি, ওই যেমন programme বানান থেকে একটা এম আর ই বাদ দিয়ে লেখে program। আর আমাদের একই বগির ডানদিকে বসে তারা স্লো আর আমরা ফাস্ট যাবো কেমন করে কে জানে! জানালার পাশে বসে হাতে থাকা সিট নাম্বার দেয়া কাগজের দিকে তাকিয়ে দেখি, এখানে সিট নাম্বারের নিচে লেখা LAX, মানে লস আঞ্জেলেস লেখা। এবার SLO রহস্যভেদ হলো, ওটা হলো একটা জায়গার নাম San Luis Obispo। 
দশটার ট্রেন বারটায় ছাড়ল, দুই ছেলেকেই ফোনে জানিয়ে দিলাম। ট্রেন থেকে পাহাড় জঙ্গল জলাশয় এসব দেখতে দেখতে যাচ্ছি। মাঝে মাঝে সমতল দেখা গেলেই দিগন্ত বিস্তৃত ফসলের খেত চোখে পড়ে। একবার আমার ভাইয়ের মেয়ে ফোন করে জানতে চাইল কেমন হচ্ছে জার্নি। ওকে বললাম, 'খুব ভালো লাগছে। আমরা এখন একটা  লেক পার হচ্ছি। হাঁস আর অনেক পাখি দেখা যাচ্ছে। একটা পাখি চক্রাকারে উড়ছে'। 

কোভিডের কারণে ট্রেনে শুধু স্লিপিং কোচের যাত্রীদের খাওয়ার বাবস্থা আছে, অন্যদের কোন খাওয়ার বাবস্থা নেই। ভাবলাম ভাগ্যিস কিছু খাওয়া বেঁধে নিয়ে এসেছিলাম। কিছুক্ষণ বাইরে মনে হলো কুয়াশা, না কি মেঘের ভিতর দিয়েই ট্রেন চলছে বুঝলাম না। মাঝে মাঝে টানেলের মধ্য ট্রেন ঢুকে যায়। পাহাড়ের ভিতরে টানেল করে রেললাইন তৈরি করা হয়েছে । সাগর দেখা যেতে শুরু করলে আমরা অন্য একটা বগিতে চলে গেলাম, যেখানে ট্রেনের সিটগুলো জানালার দিকে ফেইস করা, সাগরের ভিউ সুন্দর দেখা যায়। ওখানে বসে সূর্যাস্ত দেখলাম আর ভিডিও করলাম। সূর্য ঠিক থালার মত দেখা গেলো না, বরং হাজার রঙয়ের ছটা চারিদিকে ছড়িয়ে দিয়ে প্রশান্ত মহাসাগরের ভিতরেই যেন ডুব দিলো। 

নিজের সিটে বসে শুনলাম আমরা এবার সান্তা বারবারা স্টেশনের দিকে যাচ্ছি। সাড়ে সাতটার দিকে সান্তা বারবারা এসে সেই যে থামল আর ট্রেন নড়ে না। কিছুক্ষণ পরে ঘোষণা করল, 'সামনে লাইনের উপড়ে ১৮ চাকার একটা ট্রাক পড়ে গেছে, ওটা সরানো হলে আমরা রওয়ানা হবো। ঘণ্টা দুয়েক লাগবে। অন্য কোনভাবে কেউ চলে যেতে চাইলে যেতে পারো'। নাফিকে ফোন করে সমস্যার কথা বললাম। নাফি বলে, 'আমি চলে আসব'? 
- না, দুই ঘণ্টা তো তোমার আসতে লাগবে। দেখা গেলো তুমি আসলা আর ট্রেন ও ছেড়ে দিলো।।

ক্যালিফোর্নিয়ার ৫/৬ লেনের চওড়া ফ্রিওয়ে থাকতে কোন দুঃখে ১৮ চাকার ট্রাক এসে চিকনা রেল লাইনের উপরে শুয়ে পড়ল বুঝলাম না। 
 
আমাদের আসপাশের অনেকেই দেখলাম চলে গেলো। আমাদেরকে ফ্রি পানি আর জঘন্য একটা চিজ ক্রাকারের ছোট প্যাকেট দিলো। বগিতে বগিতে ঘুরে ফিরে দেখি কিছু লোক আরাম করে ঘুমাচ্ছে। আমরা বসে আছি চুপচাপ। আমি চেষ্টা করলাম বাসে করে যাওয়ার কোন উপায় আছে কি না দেখতে। রাত দশটার সময় আবিষ্কার করলাম রাত দশটা দশে শেষ বাস ছেড়ে যাবে। রাত সাড়ে দশটার দিকে একজন লম্বা চওড়া কাল মহিলা এসে বলল, 'লাইন ঠিক হলেই আমরা যাবো। কিন্তু আমাদের স্টাফ এখানে বদলে নিতে হবে, যারা এখন আছে তারা অনেকক্ষণ ধরে ডিউটি করছে'। 

একটু পরে সে এসে বলে, 'তোমরা লাগেজপত্র নিয়ে রেডি থাকো। আমরা বাস জোগাড় করার চেষ্টা করছি। বাস পাওয়া গেলেই তোমাদের জানাব, সঙ্গে সঙ্গে যেন যেতে পারো'। আমরা আশায় বুক বেঁধে বাসের  অপেক্ষায় থাকি। কিসের কি? সে সেই যে গেল, আর ফিরে এলো না। কেউ কথা রাখে না। সে মনে হয় তার শিফট শেষ করে চলে গেছে। 

বাসের ব্যবস্থা হচ্ছে শুনে নাফিকে ফোন করে আবার খবর দিলাম। 

আমার হাসবেন্ড একবার নিচে গেলো। সেখানে ট্রেনের একজন স্টাফ তাকে বলল, 'রিউমার শোনা যাচ্ছে যে বাসে করে না কি যাত্রীদের নেওয়া হবে'। আমি বুঝলাম আসলে বাসে করে নেয়ার বিষয়টা ফাঁকিবাজি, সান্ত্বনা পুরস্কার। 

রাত বারোটার দিকে একজন সাদা হালকা পাতলা মহিলা এসে বলল, 'ট্রেনে মোট যত যাত্রী আছে, তাতে তিনটা বাস লাগবে, বাস পাওয়া যায়নি, তাই অপেক্ষা করতে হবে লাইন ঠিক হওয়ার জন্য'। এবার যাত্রীরা খেপে গেলো, কারো সকালে অফিস আছে, কেউ বলছে ঠিক করে বল আর কতক্ষণ লাগবে ইত্যাদি। মহিলা কোন রকমে জবাব দিলো। 

রাত একটার কিছু আগে ওই মহিলা আবার এসে বলে, 'আমরা শীঘ্রই রওয়ানা হবো। লাইন পরিষ্কার হয়ে গেছে। 
একটার সময় নাফিকে বললাম, 'ওরা বলছে শীঘ্রই ট্রেন রওয়ানা হবে। তোমরা ঘুমাও, আমরা ইউনিয়ন স্টেশনে পৌঁছে ফোন করলে আমাদেরকে নিতে এসো'। 
 - তোমরা এই অবস্থায় বসে আছো আর আমার ঘুম আসবে? ওদের কথায় পাত্তা দিও না। যখন তোমরা প্রথম ফোন করছিলা তখন আনতে গেলে এতক্ষণে তোমরা বাসায় থাকতা। দাঁড়াও আমি তোমাদের নিতে আসতেছি।  

ঠিক দেড়টার সময় ট্রেন দুলে উঠলো। ওমা, এ দেখি চলতে শুরু করেছে! 

আবার নাফিকে ফোন করে বললাম, 'ট্রেন চলতে শুরু করেছে তোমরা বাসায় গিয়ে ঘুমাও। আমরা স্টেশনে পৌঁছে ফোন করলে এসো'। ওরা ততক্ষণে বেশ কিছুদূর চলে এসেছিল। 

অবশেষে রাত ৪:৩০ মিনিটে লস আঞ্জেলেসে পৌঁছালাম। বাসায় এসে সেহরির সময়ে রাতের খাওয়া খেয়ে, নামাজ পরে ঠিক ৫০ মিনিট ঘুমালাম। সকাল ৭টায় অনলাইনে অফিস করার জন্য লগ ইন করলাম। ট্রেনটা মোট সাড়ে সাত ঘণ্টা লেইট করেছে, যে সময়ে বাসে বা গাড়িতে হেসে-খেলে আবার সান হোসে যাওয়া যায়। 

আমার ছোট ছেলে এসবের কিছুই জানে না। দুই দিন পরে ফোন করে ওকে সব বললাম। বলে, 'আর ট্রেনে  চড়বা'? 
- নিশ্চয়ই, শখ হলেই চড়ব।   
পরাজয়ে ডরে না বীর।"
"গত বছরের লেখা।"
"বাঁশবুনিয়া গ্রাম থেকে পটুয়াখালী শহর 
A Journey by Boat

আট 
ইশকুলে যাই 

গ্রামে একটা কথা প্রচলিত আছে যে যমজ বাচ্চার একজন মারা গেলে তার পদাঙ্ক অনুসরণ করে অন্যজনও মারা যায়। তাই সবাই আমার মারা যাওয়ার আশঙ্কা বা আশা নিয়ে অপেক্ষা করে। যে পাখি একদিন খাঁচা ছেড়ে উড়ে যাবে কে আর তাকে আদর যত্ন করে বড় করে? তার চেয়ে দুই একটা মুরগি পোষা ভালো, বড় হয়ে ডিম, বাচ্চা এবং মাংস দিবে। না, আমার আব্বা-মা, ভাই-বোনরা এই কুসংস্কারে বিশ্বাস করেন না, তাই আমি তাদের কাছ থেকে যথাযথ আদর, ভালবাসা পেয়ে বড় হয়েছি। 

আমার জন্মের সময় মা মারা গেলে হয়ত ভাই-বোনরা আমাকে অনেক ভালবাসা দিয়ে বড় করতেন। কিন্তু আমি একটা শূন্যতা নিয়ে বড় হতাম। আর মার কাছ থেকে দেখে দেখে যা শিখেছি, যা জিনগত না স্বভাবগত তা  শেখা হতো না। কি করে ধৈর্য ধরতে হয়, কি করে মানুষের উপকার করতে হয় আর কি করে ভালো শাশুড়ি হওয়া যায় তা মাকে দেখে কিছুটা হলেও শিখেছি। আর চেষ্টা করি মায়ের শান্ত, স্নিগ্ধ, চুপচাপ স্বভাবটা নিজের মধ্যে ধারণ করতে। জানি, সবাই বলবে তুমি এতো কথা বলো, চুপচাপ কোথায়? ঐ যে বললাম, চেষ্টা চালিয়ে যাচ্ছি। 

আমার বড় আপা বলেন আমি নাকি রবীন্দ্রনাথ ঠাকুর রচিত কাবুলিওয়ালা গল্পের মিনির মতো এক বছর বয়স থেকেই অনর্গল কথা বলি। 
আপারা হাসতে হাসতে জিজ্ঞেস করেন, 'তুমি এত কথা কোত্থেকে শিখছো’? 
আমি বলি, 'আব্বা কোদ্দে, মা কোদ্দে আমি এত কতা জানি'। মানে হলো আব্বা-মার কাছ থেকে আমি এতো কথা শিখেছি।
(কোদ্দে শব্দটি আমার নিজের আবিষ্কার।)  

আমি চাচাত বোনদের সাথে খেলি, মাঝে মাঝে মায়ের পিছনে পিছনে ঘুরি আর বলি, 'মা খিদা লাগছে'। মা মুড়ি, খই বা মোয়া খেতে দেয়। আব্বাকে বিনা কারণেই ভয় পাই। 

বিনা কাজে ঘরময় আমার  ঘোরাঘুরি আব্বার পছন্দ হলো না। উনি আমার জন্য এক কাজ জোগাড় করলেন। একদিন আদর্শলিপি নামের অসাধারণ এক বস্তু আমার হাতে ধরিয়ে দিয়ে বললেন পড় স্বরে অ, স্বরে আ, হ্রস ই, দীর্ঘ ই। আমি সুর  করে করে পড়ি। সেই যে পড়া শুরু করলাম আজো পড়ে চলেছি। 

ছোট একটা মোড়ার উপরে বসে তার চেয়ে বড় একটা মোড়ায় বই রেখে চেঁচিয়ে চেঁচিয়ে পড়ি। আব্বা দেখে হৃষ্ট চিত্তে স্কুলের পথ ধরেন। আমি পড়তেই থাকি। চেঁচামেচিতে মায়ের কান ঝালাপালা। মা বলেন, ‘আর পড়া লাগবে না, খেলতে যা‘।

আমি পড়া থামিয়ে স্লেটের উপরে আব্বার লেখা অক্ষরগুলোর উপরে পেন্সিল দিয়ে হাত ঘুরাই। খেলতে গিয়ে ঘরের কোন থেকে আবিস্কার করেছি আয়তাকার কাঠের একটা টুকরা। কাঠের টুকরার উপরে খোদাই করা তিনটা গোল জায়গা। মায়ের কাছ থেকে জেনেছি, এটাতে কালির দোয়াত রাখা হতো। সেই কালি তৈরি করা হতো কাঠ কয়লা পাটায় পিষে পানির সাথে গুলে। লেখা হতো তালেপাতার উপরে বাঁশের কঞ্চি দিয়ে বানানো কলমে। আমার আব্বা আর চাচা-ফুপুরা এভাবেই লিখতে শিখেছেন। আমার খুব ইচ্ছা তালপাতার উপরে কঞ্চির কলম দিয়ে লিখি। কিন্তু ভয়ে কোনদিন বলিনি।

বাড়িতে বসে ছোট ওয়ান শেষ করে এবার আমি অনেক বড় ক্লাস বড় ওয়ানে ভর্তি হলাম। স্কুল দূরে না. আমাদের ঘরের পিছনের বাগ  ছাড়িয়ে পুকুর। পুকুরের পরে বেশ বড় একটা ধান খেতের পরেই স্কুল। পুকুরের উত্তর মাথায় দাঁড়িয়ে স্কুল দেখা যায়। 

বাড়ির অন্য সব বাচ্চাদের সাথে স্কুলে যাই। স্কুল ঘরটা লম্বা বিল্ডিং ৫-৬ টা রুম আছে, মেঝে কাঁচা। ভাগ্য ভাল যে বড় ওয়ানে ভর্তি হয়েছি, এ ঘরে বসার বেঞ্চ আছে। ছোট ওয়ানে হোগলা পাতা দিয়ে বোনা মাদুর (এটাকে হোগলা বলে) বিছানো, তাতেই সবাই বসে। স্যারের বসার জন্য একটা চেয়ার আছে। অন্য সব রুমে বেঞ্চ আছে। 

বড় ওয়ানে উঠে শুরু হয়ে গেলো বড় বড় পড়া। যোগ বিয়োগ অঙ্ক, কাক, বক ইত্যাদি শব্দ লেখা। শরিফ স্যার ক্লাস নেন। সাদা দাড়ি, সাদা পাঞ্জাবিতে সৌম্য শান্ত চেহারা। কেউ পড়া না পারলে সপাং সপাং বেতের বাড়ি পরে হাতে বা পিঠে। আমাকে অনেক আদর করেন, হেড স্যারের মেয়ে বলে বা আমি অনেক ছোট বলে (ক্লাসের সবাই আমার চেয়ে দুই বছরের বড়)। আবার আমি পড়া পারি, দুস্টামিও করলেও দৃশ্যমান না। 

পৌষ মাসে আমন ধান কাটা হয়ে গেলে, ধানের নাড়াগুলোকে দুইপাশে সরিয়ে দিয়ে লোকে সোজা একটা পথ করে দেয় স্কুলে যাওয়ার জন্য। মাটির রাস্তা দিয়ে যাওয়ার চেয়ে এই পথে কম সময় লাগে। 

মাটির রাস্তাটা উত্তরদিকে যেতে যেতে হাঁটু ভাঙ্গা 'দ' এর মতো এক  জায়গায় বামে মোড় নিয়ে পশ্চিম দিকে কিছুটা গিয়ে আবার ডানে মোড় নিয়ে উত্তর দিকে চলে গেছে। তাই পথ একটু বেশি। 

ফাল্গুন- চৈত্র মাসে, প্রচন্ড রোদে যখন মাঠ ফেটে চৌচির হয়ে যায়, তখন খটখটে মাটিতে হাঁটতে পায়ে ব্যথা লাগে, আবার ওই ফাটলে ক্ষুদ্র পা দুখানির ঢুকে যাওয়ারও ভয় থাকে। তাই রাস্তা দিয়ে যাই।

সবচেয়ে মজা হলো বর্ষাকালে স্কুলে যেতে। বৃষ্টি হলেও স্কুলে যাওয়ায় কোন মাফ নাই।

বইস্যাকালে মোগো স্কুলে যাইতে ছাতি, জোংরা (বর্ষাতি), ক্যালাপাতা কিছু লাগে না। দেউই এট্টু ছ্যাক দেলেই মোরা দৌড় দিয়া স্কুলে যাই। পাছার? কতো খাইছি! দুই একটা পাছার না খাইলে লেহাপড়া হেয়া যায় নেহি? লেহাপড়া কডিন আচে।

রাস্তাটা শুকনার সময় খুব সুন্দর, মানে আস্ত একটা রাস্তা। বৃষ্টির দিন আসলেই স্কুলের কাছেই এক জায়গায় রাস্তা কেটে বাঁশের সাঁকো দিয়ে দেয়। রাস্তার দুইদিকের লোকেরই এতে সুবিধা হয়, আউশ ধান কেটে নৌকায় করে বাড়ি নিয়ে যেতে। আর যত অসুবিধা হয় আমাদের মত পিচ্চি-পাচ্চা বাচ্চাদের। সাঁকোটা তিনটা বাঁশ দিয়ে তৈরী। দুই পাশের দুইটা কোনাকুনি ভাবে আর মাঝেরটা সোজা বিছানো। পার হওয়ার সুবিধার জন্য হাত দিয়ে ধরার বাঁশ আছে। সাঁকোটা যারা তৈরী করেছে তাদের মনে হয় কেউ বলে দিয়েছে ধরার বাঁশগুলো  'শিশুদের নাগালের বাইরে রাখুন' যেমন লেখা থাকে ঔষধের শিশিতে। তাই ঐ বাঁশগুলো আর হাতে নাগাল পাই না। আবার লোকে কাদা পায়ে সাঁকো পার হলে, সাঁকোটা কাদায় পিচ্ছিল হয়ে থাকে সেই বাঁদরের অঙ্কের তৈলাক্ত বাঁশের মতই। 

এই সাঁকো পার হওয়ার বিভীষিকা থেকে নিয়মিত উদ্ধার করে আমাদের পশ্চিম ধারের বাড়ির আকলিমা বুয়া।আকলিমা বুয়া ক্লাস ফাইভে পড়ে। বয়স ১২-১৩ বৎসর হবে, পেঁচিয়ে শাড়ি পরে স্কুলে আসে। আমাদের কয়েকজনকে রোজ আসা যাওয়ার পথে সাকো পার করে দেয়। আকলিমা বুয়ার প্রতি, শ্রদ্ধা ভালবাসা এবং কৃতজ্ঞতা।  
  
বিশেষ দ্রষ্টব্যঃ বুয়া ডাকটা আপা ডাকের গ্রাম্য রূপ।
 
পিসিঃ মাহবুবুল আলম স্যার"
"সময় জার্নালে আমার আরো একটা লেখা প্রকাশিত হলো।"
"বাঁশবুনিয়া গ্রাম থেকে পটুয়াখালী শহর 
A Journey by Boat 

সাত 

যমজ কইন্যার জন্ম 

কথায় বলে মাঘের শীত বাঘের গায়। এবার মাঘ মাসে যেন শীত আরো একটু জাঁকিয়ে বসেছে। ধান কাটা, মাড়াই, সিদ্ধ আর শুকানোর কাজ শেষ। কিছু ধান মাড়াই করেই হাটে নিয়ে বিক্রি করা হয়েছে। বাকি ধান ঢেঁকিতে ছাটাই করে চাল করে গোলায় ভরা হচ্ছে। ধান কাটা শেষে কিছু জমিতে কলাই চাষ করা হয়েছে, কলাইয়ের সবুজ সতেজ ডগাগুলো নাড়া বেয়ে লকলকিয়ে উঠছে। 

মাত্র দুই মাস আগে হালিম মারা গেছে, তার স্মৃতি সবার মনেই তুষের আগুণের মত ধিকি ধিকি জ্বলছে। কিন্তু সাবই ভুলে থাকতে চেষ্টা করছে। মায়ের শোকটা যেন একটু বেশি। এই যে পৌষ মাসে এতো পিঠা খাওয়া হল, একটু পিঠা মায়ের গলা দিয়ে নামল না। আহারে ছোট ছেলেটা পিঠা খেতে বড় ভালোবাসত! 
 
মেহের নেগার শরীর এতো ভারি আর খারাপ লাগে যে চলতে ফিরতেই কষ্ট হয়। তাও সংসারের কাজ তো করতেই হয়। আজ কয়েকটা বড়া (তেলের পিঠা) পিঠা বানাচ্ছে। পিঠা ভেজে একটা থালায় করে ডান হাতে মিনারের দিকে এগিয়ে দেয় আর বাম হাতে শাড়ির আঁচল দিয়ে চোখ মোছে। পেটের বাচ্চাটা খুব জোরে নড়াচড়া করছে, সে কি মায়ের কষ্ট বুঝতে পারছে?  

আজ সোমবার, সকাল থেকেই ঘন কুয়াশায় চারিদিক ঢাকা। একটু বেলা হয়তে সূর্য যেন আলসে মেয়ের মত আড়মোড়া ভেঙ্গে পিটপিট করে তাকাচ্ছে। মেহের নেগা ঢেঁকি ভানার মহিলাদের বলল, 'আমার শরীর ভালো লাগতেছে না। আইজ আর ধান ভানার দরকার নাই'। তারা একটু বসে পান খায়, আর গল্প করে। একজন বলে মেরধার ঝি, তোমার পেটটা উপরের দিকে বেশি উঁচা, এবারো তোমার পোলা অইবে দেইখো। আল্লায় তোমার এক পোলা নিছে, হেই পোলারেই আবার ফিরাইয়া দেবে'। মেহের নেগা চুপ করে থাকে, এসব আলোচনা আর ভালো লাগে না। ছেলে মেয়ে যাই হোক হয়ে গেলেই বাঁচা যায়। বসে থাকতে থাকতেই তীব্র ব্যথায় উহ করে ওঠে মেহের নেগা। সঙ্গে সঙ্গে উপস্থিত মহিলারা বুঝতে পারে যে ওর প্রসব বেদনা উঠেছে।  খবর দেয়া হয় দাইকে, দুইজন অভিজ্ঞ দাই চলে আসে। ইতোমধ্যে মাষ্টার গ্রামের স্কুলের প্রধান শিক্ষকের পদে বদলি হয়ে এসেছে। 

প্রসব বেদনা নাকি পৃথিবীর সব চেয়ে কষ্টকর বেদনা। কয়েক ঘণ্টা ধরে প্রচণ্ড ব্যথার কষ্ট আর যমে মানুষে টানাটানির মধ্য দিয়ে একটি কন্যা সন্তান ভূমিষ্ঠ হলো। দাইয়েরা হাফ ছেড়ে বাঁচল। একজন বাঁশের কঞ্চি দিয়ে নাড়ি কেটে নবজাতক শিশুটিকে পুরানো নরম কাপড় দিয়ে মুছে দিচ্ছিল। ঠিক তখন অন্য দাই চিৎকার করে উঠল, 'ও মোর আল্লা, প্যাডে দেহি আর একটা বাচ্চা লড়তে আছে'। প্রথম দাই চমকে তাকিয়ে দেখে ঘটনা সত্যি। দাই বাচ্চা কোলে নিয়ে বাইরে এসে বাচ্চাকে তার বড় বোনের কোলে দিয়ে বলল, 'তোমার বুইনেরে নেও, তোমার মায়ের প্যাডে আর একটা বাচ্চা আছে'। দাই দ্রুত চলে গেলো। কিন্তু অনেক সময় চলে গেলো দ্বিতীয় বাচ্চা আর হচ্ছে না, রোগিণী নিস্তেজ হয়ে পড়ে আছে। দাই মাস্টারের কাছে এসে বলল, 'বাবা, তোমার বউর অবস্থা বেগতিক। তড়াতড়ি কবিরাজেরে খবর দেও'। বাড়ির মেজো ছেলে নবম শ্রেণীর ছাত্র, এক দৌড়ে গিয়ে কবিরাজকে তার বাড়ি থেকে ধরে নিয়ে এলো। কবিরাজ এসে একটা ইঞ্জেকশন দিলো। এর কিছুক্ষণ পরে আর একটি মেয়ের জন্ম হলো। মাস্টারের এতদিন ছিল তিন মেয়ে, এখন হলো পাঁচ মেয়ে। একসঙ্গে দুই কন্যার জন্ম হওয়াতে কেউ খুশি না হলেও, এরা দুইজন মিলে মাকে মেরে ফেলার ষড়যন্ত্রে যে সফল হয়নি তাতেই  সবাই খুশি।  

গ্রামে আর কারো ঘরে যমজ বাচ্চা নেই, তাই যমজ বাচ্চা দেখতে লোকজন এসে ভিড় করে। সবাই বলে,  'দেখতে তো একই রকম, তোমরা চিনবা কেমনে'? । বড় বোন বলে, 'ভালো করে দেখেন এর কপালটা একটু বেশি উঁচু না? এ বড়, আর ও ছোট'।
- নাম কি থুইছ?
- বড় জনের নাম রিনা, আর ছোট জনের নাম বিনা। 
- এতো ছোডো নাম, এগুলা আবার কেমন নাম?
- আমরা বই পরে নাম রাখছি চাচি।  
- অ, তয় তো ভালোই নাম অইবে। 
পান খেয়ে লোকজন বিদায় হয়। 

বড় দুইবোন ছোট দুই বোনের জন্য ছোট ছোট জামা বানায়, ঠিক যেন পুতুলের সাইজের। দুজন শুধু ঘুমায়, খিদা লাগলে একটু নড়াচড়া করে আর দুর্বল কণ্ঠে কাঁদে। ছোটজন মনে হয় বেশি দুর্বল। এর মধ্য বড় বোন খেয়াল করে ছোটজন কেমন যেন মাঝে মাঝে নীল হয়ে যায়, মনে হয় শ্বাসকষ্ট হচ্ছে। এভাবে সাদা ফর্সা, হালকা লালচে আর নীল রং ধারণ করতে করতে শুক্রবারে মানে জন্মের পাঁচদিন পরে ছোটবোন বিনা মারা গেলো। ধারনা করা হয় জন্মের সময়ের কষ্ট বা ইঞ্জেকশনের সাইড এফেক্টে সে মারা গেছে।  

মাত্র দুই মাসের ব্যবধানে একই পরিবারের দুইটি শিশুর মৃত্যু হল।          

মাকে প্রায় মেরে ফেলতে চাওয়া বেঁচে থাকা শিশুটি আমি। আমার নিজেকে স্বার্থপর মনে হয়,  নিশ্চয়ই আমি গায়ের জোরে বিনাকে ঠেলে সরিয়ে দিয়ে নিজে আগে চলে এসেছি। অথবা আমার বোন ভদ্রতা করে আমাকে আগে আসতে দিয়েছে। এমনো তো হতে পারে আমরা দুজনে টস করেছিলাম এবং আমি টসে জিতে গেছি। 

সৃষ্টিকর্তাই ভালো জানেন কার জন্য কোনটা ভালো ছিল।  যেমন সক্রেটিস মৃত্যুর আগে বলেছিলেন, ""I to die, and you to live. Which is better God only knows."""
"আকাশনীলকে পাওয়া গেছে।"
"কলম্বাস ডে কি করে ইন্ডিজেনাস পিপলস ডে হল?  

আজ অক্টোবর মাসের দ্বিতীয় সোমবার ইন্ডিজেনাস পিপলস ডে উপলক্ষে আমাদের ছুটি। 

আমরা ছোটকাল থেকে জেনে এসেছি যে কলম্বাস আমেরিকা আবিষ্কার করেছে। এই কথা আমার এক নেটিভ আমেরিকান ছাত্রীকে বলা মাত্রই সে ফুঁসে উঠলো, 'কলম্বাস আমেরিকা আবিষ্কার করলো কেমনে? এমন একটা ভাব যেন আমেরিকা ছিলই না সে এটা তৈরি করছে। তুমি যদি আমার বাড়িতে এসে বল যে এই যে আমি তোমার বাড়িটা আবিষ্কার করলাম তাহলে কেমন হবে'? আমি ভয় পেয়ে চুপ করে গেলাম। ইংরেজিতে দুটো শব্দ আছে যাদের মানে আবিষ্কার। ইনভেনশন মানে যে জিনিস পৃথিবীতে নাই তা আবিষ্কার করা-যেমন মার্কোনি রেডিও আবিষ্কার করেছেন, আর ডিস্কোভার মানে যে জিনিস পৃথিবীতে আছে, কিন্তু লোকে তার অস্তিত্ব সম্পর্কে জানে না সেটা আবিষ্কার করা-যেমন কলম্বাস আমেরিকা আবিষ্কার করেছে। এই কথা আর ঐ মেয়েটাকে ভেঙ্গে বলার সাহস আমার হয় না। 

তখনকার জগতের কাছে আমেরিকার অস্তিত্ব অজানা ছিল। কিন্তু নেটিভ আমেরিকানরা যে এখানে আছে এ তথ্য নরওয়েজিয়ান ভাইকিংরা জানত। কলম্বাসের জন্মের ৫০০ বছর আগে লেইফ এরিকসন বলে একজন নাবিক ভুল করে বা আবিষ্কারের নেশায় কানাডার নিউফাউন্ডল্যান্ড চলে আসে কিছু সঙ্গী নিয়ে গ্রিনল্যান্ড থেকে (১০০০ সালের দিকে)। এখানে তারা একটা শীতকাল কাটায়। এখানকার আবহাওয়া যদিও গ্রিনল্যান্ডের চেয়ে ভালো, তাও তারা গ্রিনল্যান্ডে ফিরে যায়। সম্ভবত স্থানীয়দের বাধার কারণে, এরিকসনের ভাই উপজাতিয়দের হাতে খুন হয়। এরিকসনের দাদা নরহত্যার অপরাধে নরওয়ে থেকে আইসল্যান্ডে নির্বাসিত হয়, এরিকসনের বাবা আবার একজন প্রতিবেশীকে খুন করে আইসল্যান্ড থেকে গ্রিনল্যান্ড এসে বসতি স্থাপন করে। পরে এরিক্সন নরওয়ে ফিরে গেলে রাজা তাঁকে খ্রিস্টান করে এবং গ্রিনল্যান্ডে ধর্ম প্রচারের দায়িত্ব দেয়। সে গ্রিনল্যান্ড ফিরে এসে মাকে খ্রিস্টান বানায় এবং ওখানে একটা চার্চ স্থাপন করে। 

কলম্বাস স্পেনের রাজা ফারদিনান্দ আর রানি ইসাবেলার অর্থানুকুল্যে ১৪৯২ সালের ৩ আগস্ট তিনটি জাহজ নিনা, পিন্টা আর সান্তা মারিয়া নিয়ে স্পেনের পালোস (Palos de la Frontera) বন্দর থেকে রওয়ানা দেয়। তার উদ্দেশ্য ছিল পশ্চিম দিকে রওয়ানা হয়ে এশিয়া মহাদেশে যাওয়ার সংক্ষিপ্ত জলপথ আবিষ্কার করা। কিন্তু তার নৌবহর এসে পৌঁছায় ক্যারাবীয় উপসাগরের বাহামা দ্বীপপুঞ্জের একটিতে। কলম্বাস মনে করেছিল যে সে ভারতীয়  উপমহাদেশে চলে এসেছে। তাই সে এই দ্বীপে দেখা লোকদের উল্লেখ করেন ""রেড ইন্ডিয়ান"" বলে। ইন্ডিয়ানরা দেখতে বাদামি এই ধারনা তার ছিলো, ফলে একটু আলাদা লালচে গাত্রবর্ণ দেখে সে এদের এই নাম দেয়। এর পরে কলম্বাস মোট তিনবার আমেরিকার উপকূলীয় অঞ্চলে ভ্রমণ করে। সে কখনোই আমেরিকার মূল ভূখন্ডে যায়নি। সে ভারতে এসেছে এই বিশ্বাস নিয়েই মারা যায়। ইটালিয়ান আবিস্কারক আমেরিগো ভেসপুচি, যিনি আমেরিকা একটি আলাদা মহাদেশ বলে প্রথমে ধারনা দেন, তাঁর নামেই আমেরিকার নামকরণ করা হয়েছে।

আমেরিকা আবিষ্কার করার জন্য কলম্বাস ইউরোপিয়ানদের কাছে হিরো হলেও নেটিভ আমেরিকানদের কাছে খল নায়ক। আমেরিকায় ১৯৩৪ সাল থেকে অক্টোবর মাসের দ্বিতীয় সোমবার কলম্বাস ডে পালন করা হয়ে আসছে। পরে কলম্বাস এবং অন্য ইউরোপীয়রা নেটিভেদের উপরে যে সব অত্যাচার (জোর করে দাস বানানো, জমি কেড়ে নেয়া, জোর করে খ্রিস্টান বানানো, নতুন রোগ ছড়িয়ে দেয়া) করেছে, সেই কারণে দিনটি বদলে ইন্ডিজেনাস পিপলস ডে করার আন্দোলন দানা বাঁধে। 

১৯৭৭ সালে জাতিসংঘ আয়োজিত এক আন্তর্জাতিক সম্মেলনে কলম্বাস ডে-কে ইন্ডিজেনাস পিপলস ডে হিসাবে পালন করার বিষয় নিয়ে আলোচনা করা হয়।। এর ১৪ বছর পরে ১৯৯২ সালে ক্যালিফোর্নিয়ার বার্কলি সিটি কাউন্সিল প্রথম এ দিনটিকে ইন্ডিজেনাস পিপলস ডে হিসাবে পালন করে। সেই থেকে অনেক স্টেট এবং সিটি দিনটি ইন্ডিজেনাস পিপলস ডে হিসাবে পালন করে এবং অনেক জায়গা থেকে কলম্বাসের মূর্তি অপসারণ করা হয়েছে। 

শুক্রবারে (৭-১০-২০২১) প্রেসিডেন্ট বাইডেনএ দিনটিকে  ইন্ডিজেনাস পিপলস ডে হিসাবে ঘোষণা দিয়েছেন। ঘোষণায় তিনি বলেন, 

“We must never forget the centuries long campaign of violence, displacement, assimilation, and terror wrought upon Native communities and Tribal Nations throughout our country,” 

২০১৮ সালের ১০ নভেম্বর লস আঞ্জেলেসের গ্র্যান্ড পার্ক থেকে কলম্বাসের মূর্তি সরিয়ে নেয়া হয়, লস আঙ্গেলেস সিটি কাউন্সিল আর নেটিভ আমেরিকান ইন্ডিয়ান কমিশনের যৌথ উদ্যোগে। আমার অফিসের একজন এই কমিশনের সদস্য। কলম্বাসের মূর্তির অবস্থা কি জানতে চাইলে সে বলল, 'আমরা এটা নষ্ট  করতে চেয়েছিলাম, কিন্তু ভাস্কর চায় না এটা নষ্ট করা হোক। তাই একটা জায়গা ভাড়া করে ওটা রেখে দেয়া হয়েছে। একটা প্রতিষ্ঠান ওটা চেয়েছিল, তাদের বিল্ডিঙের সামনে রাখবে বলে, কিন্তু আমরা চাই না কোন সরকারি প্রতিষ্ঠানের সামনে এটা রাখা হোক'।

আমি বললাম, 'তা হলে ভাস্করকেই দিয়ে দাও ফ্রি'। 
সে বলল, 'হা সিটি নিজ খরচে তার বাসায় পৌঁছে দিতে চেয়েছিল, কিন্তু সে বা তার ছেলেমেয়েরাও এটা নিতে চায় না'। 
  
হায় রে কলম্বাস! 

ভুল করে আমেরিকায় চলে এসে হয়েছিলো হিরো, 
ভুলের খেসারত দিতে দিতে হয়ে গেলো জিরো।"
"বাংলাদেশ ভ্রমণ (৫-৯-২১ থেকে ১৭-৯-২১)  

পুরা দুই বৎসর পরে বাংলাদেশে গেলাম, কোভিড ১৯ আর ডেঙ্গুর চিন্তা মাথায় নিয়ে। যদিও আমরা ফুলি ভাক্সিনেটেড, কিন্তু শুনতে পাই ফুলি ভাক্সিনেটেড লোকজনও আক্রান্ত হচ্ছেন, কেউ কেউ মারাও গেছেন। তবুও কিছু জরুরী কাজ ছিল তাই গেলাম। এবার দেশে গিয়ে যদিও আগের মত, ঘোরাঘুরি বা গেট টুগেদার  করতে পারিনি, তাও ভালো লেগেছে অনেক।

 ১। মশাঃ আগে আসা যাওয়ার পথে ঢাকা এয়ারপোর্টে মনে হতো, মশারা উড়িয়ে নেবে। আমি বলতাম, ওয়েলকাম আর ফেয়ারওয়েল বাইট। 'কি তামশা' এবার কোন মশার কামড় খাইনি। না, যত জায়গায় গেছি কোথাও একটা মশার কামড় খাইনি। অবাক হয়ে ভেবেছি, 'ইহারা সব পালাইল কোথায়'? ধন্যবাদ সিটি কর্পোরেশনকে। কাকে দিবো উত্তর না দক্ষিণকে? আমিও মশাদের মত উত্তর-দক্ষিণের বাউন্ডারি জানি না, যেতে গেলে পাসপোর্ট ভিসা কিছু লাগে না, তাই দুজনকেই ধন্যবাদ। 

যাওয়ার আগে অনলাইনে একটা মসকিউটো রিপিলেন্ট কিনে নিয়ে গিয়েছিলাম এবং প্লেন থেকে নেমেই হাতে পায়ে লাগাব ভেবেছিলাম। মসকিউটো রিপিলেন্ট যেমন নিয়ে গেছি তেমন ফেরত নিয়ে এসেছি। মশক নিধনে ১০/১০। 

২। এয়ারপোর্টের বাথরুমের টাইলস, বেসিন, কমোড ঝকঝক করছে দেখে একজনকে জিজ্ঞেস করলাম, সব নতুন কি না। উনি বললেন দুই বছর আগের। টয়লেটে টিস্যু, হ্যান্ড সাওয়ার, সাবান সব ছিল, শুধু হাত শুকানোর যন্ত্রটা নষ্ট। হাত শুকানোর জন্য ওখানকার স্টাফ পেপার টাওয়েল এগিয়ে দিলো, এখানে ৯/১০ দিলাম।

৩। কোভিড ১৯ঃ প্লেনে মাস্ক পরা বাধ্যতামূলক, সবাই পরে ছিল। সেই সবাই এয়ারপোর্টে নেমে সামাজিক দূরত্ব ভুলে গায়ে গা লাগিয়ে ছুটতে শুরু করল। এমন কি কোভিড ১৯ নেগাটিভ টেস্ট রেসাল্ট জমা দেয়ার লাইনেও লকজন ঘন হয়ে দাঁড়িয়ে ছিল। ঢাকায় বেশীর ভাগ লোককেই মাস্ক পরে থাকতে দেখেছি। অনেকে তো দুইটা করে পরে।

তবে সৈয়দপুর বা ঠাকুরগাঁয়ে অনেক কম লোককেই মাস্ক পরতে দেখেছি। মনে হয়েছে করোনামুক্ত পৃথিবীতে এসেছি। সৈয়দপুর এয়ারপোর্ট নাস্তা খেতে বসার পরে ছোট একটা ছেলে অর্ডার নিতে আসলো মাস্ক ছাড়া। এক হাত দূরে দাঁড়িয়ে সে মেনু বলা শুরু করলে আমরা বললাম, 'বাপু, একটু দূরে সরে দাঁড়িয়ে কথা বলো'। তখন সে একটু সরে দাঁড়াল। 

৪।  ভ্রমণঃ আগে থাকতেই টিকেট কাটা ছিল ঠাকুরগাঁওয়ে যাওয়ার। শুক্রবার (১০-৯-২১) সকাল ৭:৩০ মিনিটের ফ্লাইট ধরতে সাড়ে ছয়টায় বেড়িয়ে পড়লাম বিয়াম থেকে। ছোট প্লেনে মাত্র ৪০ মিনিটে উড়ে চলে গেলাম ঢাকা থেকে সৈয়দপুর। অনেক নিচ দিয়ে (১৪০০০-১৫০০০ ফুট) যায় বলে নিচের অপূর্ব প্রাকৃতিক দৃশ্য নদীনালা, সবুজ গাছপালা বা দিগন্ত বিস্তৃত ফসলের মাঠ সব দেখতে দেখতে যাওয়া যায়। 

প্লেনে ছোট একটা পানির বোতল দিয়ে ঘোষণা দিলো যে কোভিডের কারণে এখন নাস্তা দিচ্ছে না। তারমানে আগে নাস্তা দিতো? একেই বলে বাঙালির আতিথেয়তা। আমেরিকার ডোমেস্টিক ফ্লাইটে একটা পানি, জুস বা চিপস ছাড়া কিছুই দেয় না। আমি লসএঞ্জেলেস থেকে নিউইয়র্কে গেছি ৬/৭ ঘন্টার ফ্লাইট ছিল, কোন খাওয়া দেয়নি। পরে ক্ষুধা লাগাতে খাওয়া কিনে খেয়েছি। 

সকাল থেকে কিছু খাইনি, আমার ক্ষুধা লেগে গিয়েছিল। ভাবলাম বাংলাদেশ বিমান খাওয়া দিত, আমরা না হয় একটু ট্রিক্স করে মাস্কের ফাঁক দিয়ে খেয়ে নিতাম। এই যেমন এয়ারপোর্টের ভিতরে বাসে করে প্লেনে ওঠার জন্য আসার সময় দেখলাম একজন লোক মাস্ক থুতনির নিচে নামিয়ে কথা বলছে, আবার প্লেনের ভিতরে দেখলাম একজনকে ওভাবে কথা বলছে। তার মানে তারা কথাটা সুন্দর করে স্পষ্ট ভাবে বোঝানোর জন্যই মাস্ক সরিয়ে কথা বলছে। আমরাও না হয় ওভাবে মাস্ক  সরিয়ে খেয়ে নিতাম! 

জীবনে অনেকবার প্লেনে ওঠার আর জানালার কাছে বসার সৌভাগ্য হয়েছে কিন্তু এত কাছ থেকে প্লেন টেক অফ এবং ল্যান্ডিং করা দেখা হয়নি। পুরোটাই ভিডিও করেছি, শুধু ল্যান্ডিং এর সময় চাকা বের হওয়াটা মিস করেছি। দেখেন দেখলে ভাল লাগবে। 

৫। বৃষ্টিঃ বিদেশে বসে বাংলাদেশের বৃষ্টি খুব মিস করি। এবার আশা করেছিলাম অনেক বৃষ্টি দেখব। কিন্তু যেতে দেরি করে ফেলেছি। তাও দুই/তিন দিন বৃষ্টি দেখতে পেয়েছি। যেদিন বিপিএটিসিতে গেলাম, সেদিন অনেক বৃষ্টি হচ্ছিল।  বিপিএটিসির করিডোরে দাঁড়িয়ে বৃষ্টি দেখলাম। পিপিআর বিল্ডিংয়ের বারান্দায় দাঁড়িয়ে বৃষ্টির ভিডিও করলাম, কিন্তু তখন বৃষ্টি ধরে আসছিল, তাই ভিডিওতে বেশি বৃষ্টি ধরা পড়েনি। কিন্তু রেক্টরস  এবং অ্যাডমিনিস্ট্রেশন বিল্ডিং সম্পূর্ণ ভেঙে ফেলে ওখানে নতুন multi-storied বিল্ডিং করার প্রস্তুতি চলছে। দেখে মনটা খারাপ হলো, ওই দুইটা বিল্ডিং এর সাথে আমার অনেক স্মৃতি জড়িত। যাই হোক, সব কিছুই তো নশ্বর, মায়া করে লাভ নেই। 

৬। খাওয়া দাওয়াঃ প্রত্যেকটা ভ্রমণের সবচেয়ে মজার অংশ হলো খাওয়া দাওয়া। ইলিশ খেয়েছি, একদিন হাড়িভাঙ্গা আম কিনে আনলাম মজা ছিল না। কাঁঠাল খেলাম ভবানিপুর গিয়ে, সিজন শেষ তাও যারা কষ্ট করে জোগাড় করেছেন তাদের ধন্যবাদ। ওখানে আমড়া, পেয়ারা, পেঁপে আর হরেক রকমের ভর্তা, ভাজি, মাছ, মাংস দিয়ে ভাত খেলাম। একই রকম আয়োজন ছিল শ্রীপুরে। জাম্বুরা খেলাম ঠাকুরগাঁয়ে গিয়ে। একদিন ভাগ্নির বাসায় দাওয়াত খেতে যাওয়ার পথে কতবেল দেখে চেঁচিয়ে উঠলাম। পাশের জন বলে, 'না, না তোমার পেট ...'। ভাগ্নির বাসায় গিয়ে দেখি খিচুরি, মুরগি আর গরুর মাংসের পাশে টেবিলে একটা বাটিতে কতবেল মাখা। ওখান থেকে এক বাটি নিয়ে এসে রাতে আর খেলাম না, সকালে বিয়ামের ডাইনিং থেকে এক খবলা চিনি নিয়ে মাখা কতবেল আবার মেখে মজা করে খেলাম। আমার পেট? জায়গামতই আছে। 

আমার এক ব্যাচমেট নিয়ে এলো তালের বড়া, ছিট পিঠা আর মুরগির মাংস। কতদিন পরে যে তালের ঘ্রাণ পেলাম আর ছিট পিঠা খেলাম বলতে পারবো না। 

অনেকের কাছ থেকে গিফট পেয়েছি যা লিখতে গেলে লেখা অনেক লম্বা হয়ে যাবে। আর পেয়েছি অনেক অনেক ভালবাসা। সবকিছুর জন্যই আলহামদুলিল্লাহ্‌।"
""
"বইয়ের নামঃ রানি অ্যান বোলেন-প্রেম ও ট্রাজেডি  
লেখকঃ ইয়াসমিন সুলতানা 
প্রকাশকঃ মোহাম্মদ জুম্মা, আলীগড় লাইব্রেরী 
মূল্যঃ ৩২৫ টাকা
প্রাপ্তিস্থানঃ  লেখকের সাথে ইনবক্সে যোগাযোগ করে পাওয়া যাবে।  

এইমাত্র পড়ে শেষ করলাম ইয়াসমিন সুলতানার লেখা ইতিহাসভিত্তিক উপন্যাস 'রানি অ্যান বোলেন-প্রেম ও ট্রাজেডি'। এক কথায় অনবদ্য। এ ধরনের একটি বই লিখতে যে অনেক গবেষণা এবং পড়ালেখা করতে হয় তা পাঠকমাত্রই বুঝতে পারবেন। আমি আরো একটু ভালভাবে বুঝতে পেরেছি পোকোহন্টাস লিখতে গিয়ে। 
    
রাজা অষ্টম হেনরির দ্বিতীয় স্ত্রী ছিল অ্যান বোলেন। অ্যান বোলেনের  বড় বোন মেরি হেনরির প্রথম স্ত্রী রানি ক্যাথরিনের লেডি ইন ওয়েটিং এবং রাজার উপপত্নী ছিল। মেরি এবং অ্যান ফরাসি রাজসভায় প্রশিক্ষণপ্রাপ্ত হয়। প্রথমে মেরি পরে ১৫২২ সালে অ্যান ইংরেজ রাজসভায় আসে। প্রায় চার বছর পরে অ্যান রাজার নজরে আসে। রাজা অ্যানের কঠিন প্রেমে পড়ে। টিন এজ বাচ্চাদের মত প্রেমের রসে কলম চুবিয়ে রাজা অ্যানকে পত্র লেখে। এখনো সে সব পত্র ইংল্যান্ডে সংরক্ষিত আছে। কিন্তু উচ্চাকাঙ্ক্ষী, সুন্দরী অ্যান শুধু রক্ষিতা হয়ে থাকতে রাজি না। সে রানি হতে চায়, কিন্তু একসঙ্গে দুই বিয়ে তো করা সম্ভব না। 
 
সমস্যার সমাধান হলো রানি ক্যাথরিনকে ডিভোর্স করা। রাজা  ডিভোর্স করতে চায়, রানি রাজি হয় না। ডিভোর্সের কারণ হিসাবে হেনরি পুত্র সন্তান না হওয়াকে দায়ী করে অনেকটা আমাদের দেশের গ্রামের জদু, মধু, কদুদের মতো। এবং তাদের মতই ভাবে দ্বিতীয় বিয়ে করলেই পুত্র সন্তান হবে। অ্যানও রাজাকে পুত্র সন্তান দেয়ার প্রমিস করে।  
 
ডিভোর্সের অন্য কারণ হিসাবে হেনরি বলে যে ক্যাথরিনের সাথে তার বিয়ে বৈধ হয়নি। কারণ সে তার বড় ভাইয়ের বিধবা স্ত্রী, ইনসেস্ট বা অজাচার হয়েছে বলেই তার কোন পুত্র সন্তান হয়নি। বিয়ের ১৭ বছর পরে তার মনে হল যে তার বিয়ে বৈধ হয়নি। অথচ আর্থারের সাথে দাম্পত্য সম্পর্ক স্থাপিত হয়নি মর্মে ক্যাথেরিনের বক্তব্যের পরেই পোপের অনুমতি নিয়ে সে বিয়ে করেছিল। এবার পোপের কাছে হেনরি ডিভোর্সের আবেদন করে। তখন রোম স্পেনের অধীন আর ক্যাথরিনের ভাইয়ের ছেলে স্পেনের রাজা। স্পেনের রাজার  ভয়ে রোমের চার্চ গড়িমসি করে ডিভোর্সের অনুমতি দিতে। এদিকে অপেক্ষা করতে করতে রাজা বিরক্ত হয়ে রোমের চার্চের সাথে সম্পর্ক ছিন্ন করে নিজে ইংল্যান্ডে চার্চ প্রতিষ্ঠা করে নিজেকে সেই  চার্চের প্রধান ঘোষণা করে। অপরদিকে রানি ক্যাথেরিন ডিভোর্সে রাজি না হওয়াতে তাকে প্রাসাদ থেকে দূরে পাঠিয়ে দেয়, মেয়ে মেরিকে পাঠিয়ে দেয় অন্য জায়গায়। মেরির বাবা-মা জীবিত থাকা সত্ত্বেও সে বড় হয় চাকর-বাকরদের তত্ত্বাবধানে।  
 
ডিভোর্স নিয়ে দীর্ঘ ছয় বছর ফাইট চলার পরে, অবশেষে রাজা রানি ক্যাথেরিনকে ডিভোর্স করে ১৫৩৩ সালের ২৫ জানুয়ারী  গর্ভবতী অ্যানকে বিয়ে করে। ওই বছরই সেপ্টেম্বর মাসের ৭ তারিখে রানি অ্যান বোলেন তার একমাত্র কন্যা এলিজাবেথের জন্ম দেয়।  পরে ১৯৩৪ ও ১৯৩৬ সালে আবার অ্যান গর্ভবতী হয় কিন্তু বাচ্চা মৃত হয়। 
 
হেনরির বহু আরাধ্য পুত্র সন্তান জন্ম দিতে না পারা এবং অন্য নারীর প্রতি আসক্তির কারণে রাজা রানি অ্যানের প্রতি আগ্রহ হারিয়ে ফেলে। অ্যানকে জীবন থেকে সরিয়ে নতুন রানি আনার সহজ উপায় বোধ হয় তাকে কোনভাবে হত্যা করা। এর আগে ডিভোর্স নিয়ে হেনরি অনেক যন্ত্রণা সহ্য করেছে। ১৫৩৬ সালের ১৯মে তার নিজের ভাইসহ পাঁচজনের সাথে পরকীয়া এবং রাজাকে খুন করার পরিকল্পনার অভিযোগে অ্যানের শিরশ্ছেদ করা হয়। শিরশ্ছেদের দুইদিন আগে রাজা তাকে তালাক দেয়। অ্যানের দুইদিন আগে ওই পাঁচজনের এবং আরো পরে অ্যানের বাবার শিরশ্ছেদ করা হয়। অ্যানের পরিবারের সদস্যদের মাঝে  একমাত্র মেরি বেঁচে থাকে, যে আগেই বিয়ে করে অন্যত্র চলে গিয়েছিল। 

অ্যান বোলেন ব্রিটিশ ইতিহাসে প্রথম রানি যার শিরশ্ছেদ করা হয়, তাকে নিয়ে প্রচুর গবেষণা ও লেখালেখি হয়েছে। সে তার বিরুদ্ধে আনা সব অভিযোগ অস্বীকার করেছে। ওই পাঁচ জন্যের একজন দোষ স্বীকার করেছে, কিন্তু তাও নির্যাতন সহ্য করতে না পেরে হয়তো। 

ওই সময়ের ব্রিটিশ জনগণ অ্যানকে রানি হিসাবে মেনে নেয়নি, তারা ছিল রানি  ক্যাথেরিনের ভক্ত। অ্যানকে জনগণ পিছনে বেশ্যা বলে গালি দিত।  

লেখিকা ইয়াসমিন সুলতানা অত্যন্ত সুন্দরভাবে পজিটিভলি অ্যানকে উপস্থাপন করেছেন। পাঠকের মনে অ্যানের জন্য দুঃখবোধ আর মায়া জন্মাতে বাধ্য। অ্যান পরিস্থিতির শিকার। রাজা বিয়ে করতে চাইলে না করার স্পর্ধা তার ছিল না। আবার রাজা শাস্তি দিতে চাইলেও মাথা পেতে নিতে হলো। 

বইটি পড়তে আমার খুব ভালো লেগেছে। আশা করি আপনাদেরও ভালো লাগবে।"
"আমার লেখা বই পড়ে চমৎকার রিভিউ দিয়েছে আমার বুয়েটের এক ছোট ভাই। ধন্যবাদ প্রিয় ছোট ভাই।"
"সময় জার্নালে প্রকাশিত হলো আমার আর একটি লেখা।"
"বাঁশবুনিয়া গ্রাম থেকে পটুয়াখালী শহর 
A Journey by Boat 

ছয় 
হালিম কাদা 
অগ্রহায়ণ মাস। গ্রামের চারিদিকে দিগন্ত বিস্তৃত ফসলের মাঠে পাকা ধান যেন সোনার আভা ছড়িয়ে দিয়েছে। মৃদুমন্দ বাতাসে পাকা ধানের ছড়া গুলো যেন হালকা তালে নাচছে। কাসেম ধান খেতের পাশে দাঁড়িয়ে মুগ্ধ হয়ে পাকা ধানের নাচানাচি দেখছে। ও মনে মনে ঠিক করছে কোন খেতের ধান আগে আর কোনটা পরে কাটবে। প্রতি বছরের মত এ বছরও কার্তিক মাসে গরিব লোকদের বেশ খাওয়ার কষ্ট গেছে, তাই ধনী-গরিব সকলেই ধান কাঁটা শুরু হওয়ার জন্য গভীর আগ্রহে অপেক্ষা করছে।   

আজ মেহের নেগার শরীরটা বেশ খারাপ। কোমরের ব্যথাটা বেড়েছে। শরীরটাও বেশ ভারী লাগছে, পেটের বাচ্চাটা বেশ নড়াচড়া করছে। দুই মেয়ে দোতলায় বসে সেলাই করে, বই পড়ে আর গল্প করে। ছোট ছেলমেয়েরা স্কুলে গেছে। সবচেয়ে ছোট দুই ছেলে, হালিম আর মিনার মায়ের কাছাকাছি ঘুরঘুর করে।  হালিমের বয়স প্রায় পাঁচ বছর আর মিনারের বয়স আড়াই বছর। এই দুইজন মায়ের আচল ধরা, খুব আদরের সন্তান। বাড়িতে চৌদ্দ/পরেরটা গৃহস্তের বাস। সব সময় মানুষের আনাগোনায় মুখরিত।
 
মেহের নেগার অবসন্ন শরীর কিছুটা বিশ্রাম চায়। কাজের মহিলাকে রান্নার আয়োজন করতে বলে সে গিয়ে পাকা মেঝের উপরে একটা শীতল পাটি বিছিয়ে শুয়ে পড়ে। একটু পরে ঘুমে দুই চোখের পাতা আটকে আসতে চায়। টের পায় কেউ একজন পাশে দাঁড়িয়ে একটা তালের পাখা নিয়ে বাতাস করার চেস্টা করছে। বাতাসের চেয়ে গায়ে পাখার বাড়ি-ই বেশি লাগছে। ঘুম চোখে মেহের মেগা টের পেলো যে হালিম তাকে বাতাস করার চেস্টা করছে। 

একটু বিরক্ত হয়েই বলল, ‘তুই পাখাটা দিয়ে আমাকে আর পিটাইস না তে! যা, এখান থেকে'।

ছোট ছেলে মায়ের সেবা করার চেষ্টা করছিল, সেটা করতে না পেরে কি তার খুব অভিমান হলো? মা চলে যেতে বলেছে বলেই কি ভীষন অভিমানে চলে গেলো?

বেশ কিছুক্ষণ পরে মেহের নেগার চট করে ঘুম ভেঙে গেলো। ছেলেদের দেখতে না পেয়ে খোঁজ করল, একটু পরে মিনারকে পাওয়া গেলো উঠানে, একা একাই খেলছিলো। হালিমকে আর খুঁজে পাচ্ছে না। যাকেই জিজ্ঞেস করা হয় সেই বলে দেখেনি। 

কাসেমকে একজন ডেকে নিয়ে এলো খেত থেকে। মেহের নেগা কাসেমকে বলল, 'স্কুলে গিয়ে দেখো তো, ভাইবোনদের দেখতে স্কুলে গেছে না কি'? কাছেই স্কুল, অনেক সময় স্কুলে চলে যায়। কাসেম এক ছুটে চলে গেলো স্কুলে আবার ফিরেও এলো অতি দ্রুত, না স্কুলে যায়নি। এবার সবাই আতঙ্কিত হয়ে পড়লো। বাড়িতে অনেকগুলো পুকুর।  

পাশের ঘরের আলতুর (আলতাফ হাওলাদার) মা দাদি বাড়িতে ঢোকার রাস্তার পাশে অবস্থিত তাঁদের কাছারি ঘর কাদা দিয়ে লেপতে ছিলেন। আলতুর মা বললেন যে উনি ঘর লেপার সময় ওরা দুই ভাই খেলতে খেলতে অল্প একটু সময়ের জন্য এখানে এসেছিলো। 

এদিকে সবাই বারবার মিনারকে জিজ্ঞেস করছে, 'হালিম কই? সবার খোঁজাখুঁজি দেখে আর বারে বারে জিজ্ঞেস করাতে মিনার কিছু একটা বুঝতে পেরেছে। তাই অনেকক্ষণ পরে সে আস্তে করে বলল, ‘হালিম কাদা‘। 

দুয়ে দুয়ে চার হলো। দাদির কাদা দিয়ে ঘর লেপা আর ওই 'হালিম কাদা' শুনে সবার সন্দেহ এবার পুকুরের দিকে। ধরে নিলো ঘর লেপার ওখান থেকে পায়ে কাদা লাগিয়ে, সেই কাদা ধূতে দুই ভাই মিলে পুকুরে গেছে। মিনার হয়তো পুকুরে না নেমেই চলে এসেছে, আর হালিম ঘাটে পা পিছলে পুকুরে পড়ে গেছে।অতি দ্রুত জাল নিয়ে এসে পুকুরে ফেলা হলো। বাকিরা পুকুরের পাড়ে ঘুরে ঘুরে খুঁজতে থাকলো। অবশেষে কে একজন চেঁচিয়ে উঠলো, 'ওই তো'। সবাই দৌড়ে পুকুরের উত্তরপূর্ব কোনে গিয়ে দেখে, কয়েকদিন আগে ঝড়ে ভেঙ্গে পড়া কিছু ডালপালার নিচে উপুড় হয়ে ভাসছে একটি শিশু। কারো আর বুঝতে বাকি রইলো না, সে হালিম, নিষ্প্রাণ। 

পটুয়াখালী শহর থেকে তিন মাইল পশ্চিমে পায়রা আর লোহালিয়া নদীর সংগমস্থলে ইটবাড়িয়া গ্রাম অবস্থিত। এই গ্রামের গাজী বাড়ির এক ছেলে এসে লজিং মাষ্টারকে বলল, 'স্যার, আমনেগো বাড়ি গোনে এক ব্যাডা আইচে'। মাস্টার স্কুলে যাওয়ার জন্য প্রস্তুতি নিচ্ছিল, পাঞ্জাবিটা মাত্র গলা দিয়ে ঢুকিয়েছে। পাঞ্জাবি ঠিক করতে করতে, 'কে আসছে?' প্রশ্নটা শেষ করার আগেই তাকিয়ে দেখে পাঞ্জাবি আর লুঙ্গি পরা, বগলে এক লম্বা ছাতা হাতে দাঁড়িয়ে আছে মোতাহার। মোতাহার মাস্টারের দূর সম্পর্কের চাচাত বোনের স্বামী। মাস্টার হঠাৎ করে মোতাহারের আগমনে শঙ্কিত হয়ে পড়ে। নিশ্চয়ই বাড়িতে কোন অঘটন ঘটেছে। 

উদ্বিগ্ন স্বরে মাস্টার জানতে চায়, 'কি খবর মোতাহারে, হঠাৎ তুমি? বাড়ির সব খবর ভালো তো'?
- হয়, খবর ভালো, তয় ভাউজের শরিলডা ভালো না। আমনেরে বাড়ি যাইতে কইছে ভাউজে। 
- কি হইছে তার?
- কিছু না, খালি শরিল দুর্বল। 
- কবিরাজ ডাকো নাই। 
- আইছেলে, কি জানি ওষুধ দেছে। আমনে লন তড়াতড়ি। 
  
মোতাহারের তাড়া দেখে মাস্টারের সন্দেহ হয়, বিষয় গুরুতর। ও কিছু লুকাচ্ছে। লজিং বাড়িতে বলে হেঁটেই রওয়ানা হয় দুজনে। নৌকা ডাকতে গেলে সময় লাগবে, আর নৌকায় যেতেও সময় বেশি লাগবে। নৌকায় নদী পার হয়ে মাটির রাস্তা ধরে হেঁটে এগোতে থাকে। মাস্টার একটু পরে পরে জানতে চায় মোতাহারের কাছে আসল খবর কি? সে একই উত্তর দিতে থাকে। মাস্টার মনে মনে ভাবে গিয়ে হয়তো তার স্ত্রীকে আর জীবিত পাবে না। বা হয়ত আছাড় খেয়ে পড়ে গিয়ে গর্ভপাত হয়েছে, এখন নিজে মৃত্যুর সাথে পাঞ্জা লড়ছে। 

মাস্টারের প্রশ্নবানে নাজেহাল হতে হতে মোতাহার অতি দ্রুত হেঁটে মাষ্টার থেকে একটা দূরত্ব তৈরি করে নিয়েছে। মাস্টার হাঁটার গতি বাড়ালেও মোতাহারকে ধরতে পারছে না। চারিদিকে কত গাছপালা, নাম জানা-না জানা পাখি, ফুল, ফল। একা একা এই পথে কতবার গেছে। পথ চলতে চলতে এসব দৃশ্য দেখতে খুব ভালো লাগত, আজ আর কোন কিছুতেই মন নাই। বাড়ির কাছাকাছি রাস্তার দুইদিকে মাস্টারের সব ফসলি জমিতে ধানে পাক ধরেছে, আজ সেদিকে তাকিয়ে দেখারও সময় নাই। দ্রুত হেঁটে চলেছে বাড়ির দিকে। 

 এইভাবে হেঁটে হেঁটে কখন যে সাত মাইল পথ পার হয়ে বাড়ির প্রবেশমুখে মসজিদের কাছে চলে এসেছে ঠিক খেয়াল নাই। মসজিদ হাতের বাঁদিকে, তারপরেই একটা রাস্তা চলে গেছে উত্তরদিকে। রাস্তার পরেই পারিবারিক কবরস্থান। মসজিদের একটু আগে থেকেই মোতাহার হাঁটার গতি কমিয়ে মাস্টারের সাথে সাথে হাঁটছে। 

কবরস্থানের দিকে তাকিয়ে মাস্টার দেখে ছোট একটা নতুন কবর। মাস্টার ডুকরে কেঁদে উঠে মোতাহারকে জড়িয়ে ধরে বলে, 'মোতাহার, আমার মিনার নাই'? কষ্টে তার বুক ভেঙ্গে যাচ্ছে, অতি আদরের ছোট ছেলে মিনার। মধুর স্বরে আব্বা ডাকে, নানা রকমের বায়না ধরে, আর আধো আধো বোলে কত যে কথা বলে! তার অতি আদরের ছোট ছেলে মিনারের ফর্সা গোলগাল মুখখানা চোখে ভাসে। 

মোতাহার সঙ্গে সঙ্গে ভুল ভাঙ্গায়, 'মিনার না ন্যাভাই, হালিম'। 
মিনার না হয়ে হালিম হলে কি বাবার পুত্রশোক কমে? মাস্টার কাঁদতেই থাকে, কাঁদতে কাঁদতে বাড়ির দিকে পা বাড়ায়। তার চোখে ভাসে শেষবার বাড়ি এসে যখন হালিমকে দেখেছিল, তখনকার চাহারা। রোগা, পাতলা একটু শ্যামলা, ডাগর চোখের লাজুক ছেলেটা। মিনার যেমন কাছাকাছি থাকতে পছন্দ করে, হালিম তা না।  না ডাকলে কাছে আসে না, তার মায়ের সঙ্গই বেশি পছন্দ। মনে আছে আগেরবার যাওয়ার আগে, হালিম একটা বারাব্দার দরজা ধরে দাঁড়িয়ে ছিল, মাস্টার তাকে বলেছিল, 'তুমি আর কতদিন দরজার আড়ালে আড়ালে থাকবা, সামনের বৎসর স্কুলে ভর্তি করে দিবো'।

মাস্টার বাড়ির উঠানে এসে দাঁড়ালে সাবই তাকে ঘিরে ধরে, কান্নার রোল পড়ে যায়। এক হৃদয় বিদারক দৃশ্য রচিত হয়েছে মাস্টার বাড়ির উঠানে। 

(আমার জন্মের আড়াই/তিন মাস আগে ঘটে যাওয়া এ ঘটনাটা মা আর বোনদের কাছ থেকে এতবার শুনেছি, মনে হয় সামহাউ আমি ওখানে উপস্থিত থেকে সব দেখেছি।)"
"আমার বান্ধবী আর্কিটেক্ট অ্যানির মেয়ে আকাশনীল উত্তরার এপার্টমেন্ট থেকে ২২ সেপ্টেম্বর নিখোঁজ হয়। কেউ ওর কোন খোঁজ পেলে জানান প্লিজ।"
"আমার বান্ধবী আর্কিটেক্ট অ্যানির মেয়ে আকাশনীল ২২ সেপ্টেম্বর থেকে নিখোঁজ। কেউ ওর কোন সন্ধান পেলে জানাবেন। ওর মা শুধু জানতে চায় যে মেয়েটা ভালো আছে।"
"নিজের লেজের অহংকারে মাটিতে পা পড়ে না। কোলে নেয়ার জন্য কতো চেষ্টা করি, কিছুতেই আসে না। শুধু মিউ মিউ করে আপত্তি জানায়।"
"দুপুরের উজ্জ্বল ঝলমলে রোদে বাগান বিলাসগুলোও যেন আরো আলো ছড়াচ্ছে। ভাগ্নি সুমি একটা শাড়ি দিয়েছে, ভাবলাম শাড়ি পরে ফটো তুলে ওকে পাঠাই। নাফির বাবা আমার কয়েকটা ফটো তুলে দিলো।

আমাদের দুজনের ছবি তুলে দেয়ার জন্য নাফিকে ডাকলাম। 
সে উত্তর দিলো, 'ম্যা'। 
মানে হলো, 'মা তুমি আর বাচ্চামি করো না‘।
বুঝলাম তাকে ছেলেবেলায় যতবার বলেছি, 'পাকনামি করো না', এখন আমাকে ততবার শুনতে হবে 'ম্যা', মানে বাচ্চামি করো না। 

রিমি আলু দিয়ে কাচকি মাছের চচ্চড়ি রান্না করবে। সে হতাশ চোখে পার্সলের আটির দিকে তাকিয়ে আছে। রিমি তার শ্বশুরকে বলেছিল ধনে পাতা আনতে, সে নিয়ে এসেছে পার্সলে পাতা। যারা পার্সলে পাতা চেনেন না তাদের জন্য বলছি, এটা ধনেপাতার বড় ভাই। দেখতে ধনেপাতার মত, শুধু পাতা ধনেপাতার চেয়ে একটু বড়। ভুল হওয়া স্বাভাবিক।

নাফির ম্যা শুনে রিমি চলে এলো রান্না ফেলে। ক্লিক, ক্লিক, ক্লিক করে কতগুলো ছবি তুলে দিলো ঝটপট।

মোরাল অফ দি স্টোরিঃ যে রাঁধে, সে ছবিও তোলে।"
"গতকাল দুপুর থেকেই আকাশ থম ধরে আছে। বহুদিন বৃষ্টি হয় না। মেঘ দেখলেই মনটা ভালো হয়ে যায়, বৃষ্টির আশায় থাকি। বেশির ভাগ সময়ই সে আশার গুড়ে বালি, বৃষ্টি হয় না। কিন্তু কাল অনেকদিন পরে কাঙ্ক্ষিত বৃষ্টি এলো।

সন্ধ্যায় ফুলারটনে ‘খানসাহেব‘ নামে এক পাকিস্তানি রেস্তোরাঁয় খেতে যেতে যেতে দেখি ঘন ঘন বিদ্যুৎ চমকাচ্ছে। আমি বললাম, ‘এই মেঘ আর ওই দূরে ঈশান কোণের বিদ্যুৎ চমক নিয়েই আমাদের সন্তুষ্ট থাকতে হবে, বৃষ্টি আর হবে না‘। সবাই আমার সাথে একমত হলো। গাড়ি থেকে নামার সময় দেখি বেশ বাতাস। রেস্তোরাঁয় খাবারের অর্ডার দিয়ে বসে থাকতে থাকতে এসে গেলো বৃষ্টি। রেস্তোরাঁর দরজায় দাঁড়িয়ে বৃষ্টি দেখলাম আর একটু ভিডিও করলাম। না মুষলধারে অনেকক্ষণ ধরে ঝরেনি। মাঝারি ধারায় আধা ঘণ্টা খানেক হলো, যাই হোক ‘নাই মামার চেয়ে কানা মামা ভালো‘।

২/৩ মাস পরে আসা এই বৃষ্টি আল্লাহর রহমত এবং তাঁর তরফ থেকে আমাদের রিমির জন্মদিনের গিফট বলে মনে হলো।"
""
"আবারো বাগান বিলাস ফুটছে খাইয়া না খাইয়া। আমি বেশি পানি দেই বলেই নাকি এই কান্ড।"
"আমি প্রায়ই ভাবতাম আমার আব্বা মা যদি কিছু জমিজমা আর প্রাথমিক বিদ্যালয়ের চাকরির বেতন দিয়ে নয়টি  ছেলে মেয়েকে মানুষ করতে পারেন, তাহলে আমরা দুইজন ইঞ্জিনিয়ার হয়ে মাত্র দুইটি ছেলেকে মানুষ করতে গিয়ে কেন এমন হিমসিম খেলাম। আসলে আমাদের ধৈর্য এবং সহনশীলতা অনেক কম, আর আয়েশি জীবনে অভ্যস্ত হয়ে যাওয়া মূল কারণ। আমাদের সব চাহিদাই পূরণ করা হতো, কিন্তু আমরা পেতাম যেটা না হলেই নয়। আর আমাদের সন্তানদের জন্য আমরা সব কিছুই বেশি বেশি দিতে চাই, তাই অভাব ঘোচে না। 

অনেক বাবা-মা অর্থনৈতিক কারণে বাধ্য হন শিশু বয়সেই  তাদের বাচ্চাদের অন্য বাড়ি, রেস্টুরেন্ট বা দোকানপাটে কাজে পাঠাতে। অনেকদিন থেকেই ভাবছি বাবার বাড়িতে একটা আর শ্বশুর বাড়িতে একটা ছোট্ট মেয়ে পালবো এরকম পরিবার থেকে। এরকম ফ্যামিলি খোঁজার জন্য মনে মনে চিন্তা করছি, কিন্তু কাউকে বলিনি। ভাবছিলাম এবার দেশে গেলে চেষ্টা করব, কিন্তু সময় কম বলে কোথাও যেতে পারিনি। 

ঠাকুরগাঁওয়ে গেলে আমার শাশুড়ি, দেবর, জা বিশাল খাওয়া দাওয়ার আয়োজন করে। ছোট মাছের চচ্চড়ি, বড় মাছের ঝোল, হাঁস, মুরগি, গোরু, খাসির মাংস। খেয়ে আমাদের হাঁসফাঁস অবস্থা। এর মধ্যে আবার আমদের শখের খাওয়ার ফরমাইস, আমার লাগবে চিংড়ি মাছ দিয়ে কচুর লতি রান্না, আর আমার বরের লাগবে গোল গোল, পাতলা করে কেটে পেয়াজ, হলুদ, লবণ আর তেল দিয়ে করা কাঁকরোল ভাজি।

প্রচণ্ড গরমে ঘামতে ঘামতে আমাদের জন্য মজার মজার সব রান্না করে দিচ্ছে একটা মেয়ে। ওর নাম আসমা, মাঝে মাঝে রান্নাঘরে গিয়ে বলি তোমার কোন হেল্প লাগবে? ও হাসে বলে, 'মামি আমার রান্না শেষ, আর কোন কিছু করা লাগবে না'। 

আসমার কাহিনীও করুন। ওর বয়স পঁচিশের বেশি হবে না। দুইটি কন্যার জননী। ছোট মেয়েটার বয়স যখন তিন মাস, এখন থেকে চার বছর আগে ওর স্বামী মারা যায়। বর্তমানে তার বড় মেয়ের বয়স সাত বৎসর আর ছোট মেয়ের বয়স চার বৎসর। একজন নানির কাছে, আর একজন দাদির কাছে থাকে। বড় মেয়েটা মাদ্রাসায় পড়ে। আসমা এই বাড়ি থেকে পাওয়া বেতনের টাকা থেকে দুই মেয়ের জন্য খরচের টাকা পাঠায় আর কিছু সঞ্চয় করে। 

আমি এখন থেকে আসমার দুই কন্যার দায়িত্ব নিলাম। ওদের খওয়া দাওয়া আর লেখাপড়ার সব খরচ আমি বহন করবো। ওদের সাথে দেখা হয়নি, তাই ফটো তুলতে পারিনি। ওরা আমার শাশুড়ির দিক থেকে আত্মীয় হয়, হিসাব করে দেখলাম আমি ওদের দাদি হই। 

সবাই দোয়া করবেন যেন এই দুইটি শিশুকে অন্তত আমি সুন্দর শৈশব উপহার দিতে পারি আল্লাহ্‌র মেহেরবানিতে।"
"সময় জার্নালে আমার আরো একটা লেখা ছাপা হয়েছে।"
"সবাইকে কন্যা দিবসের শুভেচ্ছা।"
"বইয়ের নামঃ ঘাটে ঘাটে খেয়াতরী (প্রথম খণ্ড) 
লেখকঃ মানিক চন্দ্র দে।
প্রকাশকঃ রামশংকর দেবনাথ, বিভাস প্রকাশনী 
মূল্যঃ ৩৫০ টাকা
প্রাপ্তিস্থানঃ রকমারি ডট কম, এছাড়া লেখকের সাথে ইনবক্সে যোগাযোগ করে পাওয়া যাবে।  
  
লেখক মানিক চন্দ্র দের আত্মজীবনীমূলক বই ঘাটে ঘাটে খেয়াতরী এর প্রথম খন্ড পড়ে শেষ করলাম। এক কথায় অনবদ্য। 

লেখক প্রথম খন্ড সাজিয়েছেন তাঁর স্কুলজীবন, কলেজ জীবন এবং ভার্সিটি জীবন এই তিনটি পর্বে। বইটি পড়তে পড়তে পাঠক তার ছাত্র জীবনে ফিরে যেতে বাধ্য হবেন, কারণ অনেক কিছুই মিলে যাবে। 

স্কুলজীবন পর্বে লেখক গেণ্ডারিয়ায় স্কুলে পড়ার সময়কার দুষ্ট মিষ্টি সময়ের স্মৃতিচারন করেছেন। টিন এজের ছেলেরা সবাই মিলে যে কাজগুলো করে, সেগুলোই তিনি অতি প্রান্জল ভাষায় নির্মোহভাবে বর্ননা করেছেন। তার বর্ননার ভাব এবং গতি এমন যে পাঠকের মনে হবে ঘটনাগুলো তার চোখের সামনে ঘটছে। সবচেয়ে মজাদার ঘটনা হলো নাটকের রিহার্সাল চলার সময়ে নায়িকাকে পত্র দিয়ে ধরা না পড়া। স্কুলে আচার খাওয়ার বর্ণনা পড়ে তো আমার জিবে জল চলে এসেছে। আর সবচেয়ে করুন হলো বাংলার শিক্ষক সাহিত্যিক  কায়েস স্যারের আত্মহত্যার ঘটনা। 

কলেজ পর্ব অপেক্ষাকৃত ছোট, যেহেতু এখানে সময়ও কম। এ পর্বের উল্লেখযোগ্য ঘটনা বন্ধু প্রবীরের কানাইপুরের জমিদার বাড়িতে লেখকের বেড়াতে যাওয়া। এখানে এসে একটা করুন কাহিনী জানতে পেরে পাঠকের মন খারাপ হবেই। মুক্তিযুদ্ধের সময় বাবা, কাকা, মামাসহ প্রবীরদের বাড়ির মোট ১৪ জন পুরুষকে মেরে কুয়ায় ফেলে দেয় পাক আর্মি। তখন থেকে ঐ জমিদার বাড়ি পরিত্যক্ত, প্রবীররা পাশে অন্য একটা বাড়িতে থাকে।     

লেখক ঢাকা বিশ্ববিদ্যালয়ে পড়ার সময়কার স্মৃতিচারণ করেছেন ভার্সিটি পর্বে। হল জীবনের খুঁটিনাটি আড্ডা, খাওয়া দাওয়া, সাংস্কৃতিক কর্মকাণ্ড উঠে এসেছে এই পর্বে। সবচেয়ে দুঃখজনক হলো বোবা-কালা মায়ের একমাত্র ছেলে হরিপদ-এর সাথে কণিকার প্রেম পর্বটি। যখন হরিপদ কণিকাদের বাড়ি থেকে কাঁদতে কাঁদতে চলে আসে, তখনই আমার মনে হয়েছিলো যে এ বিয়েটা হবে না। কণিকাদের বাড়িতে বোয়াল মাছ কাটার সময় মাছের পেট থেকে জ্যান্ত সাপ বেরিয়ে আসার বাপারটা লোমহর্ষক ছিল।    

কেমিস্ট্রি ল্যাবে প্রাকটিক্যাল এর জন্য দেয়া ইথাইল অ্যালকোহল খেয়ে ফেলার ঘটনাটা বেশ ইন্টারেস্টিং যা আমার স্টুডেন্ট লাইফের কথা মনে করিয়ে দেয়।  আমাদের কেমিস্ট্রি ল্যাবে ছেলে ক্লাসমেটরা ইথাইল অ্যালকোহল খাওয়া যায় কিনা এটা নিয়ে কথা বলত আর হাসাহাসি করত। তবে কখনো খেতে পেরেছে বলে মনে হয় না, কারণ ল্যাবের সহকারীরা সারাক্ষন আমদের চোখে চোখে রাখতেন, আর খেয়ে ধরা পরলে বুয়েট থেকে বহিষ্কারের সম্ভাবনা ছিল বেশি। জেনেশুনে কেউ এই রিস্ক নেবে না। 

 ঐ সময়ে ১৯৮৪ সালের দিকে জন্নাথ হলের ছাদ ধ্বসে পড়ে বেশ কিছু ছাত্র মারা যায়, লেখক ঐ হলের আবাসিক ছাত্র হলেও ওইদিন তাদের গেণ্ডারিয়ার বাসায় ছিলেন বলে বেঁচে যান। পড়তে পড়তে আমিও নস্টালজিক হয়ে পড়লাম, বুয়েটের ছাত্রী হল থেকে কয়েকজন মেয়ে চলে গিয়েছিলাম পিজি হাসপাতালে রক্ত দিতে। আমাদেরকে বলা হলো,  অনেক রক্ত পাওয়া গেছে, এখন আর দরকার নাই। তখন আমার নিজের রক্তের গ্রুপ জানা ছিল না, জানা থাকলে আমার রক্ত নিশ্চয়ই নিত। কারণ এটা প্রায় রাজকীয় গ্রুপ, এবি নেগেটিভ, rarest of all groups.

লেখক ঘোষণা করেছেন তাঁর ঘাটে ঘাটে খেয়াতরীর দ্বিতীয় পর্বে থাকবে বিসিএস প্রশাসন ক্যাডারে চাকরির নানা অভিজ্ঞতা। দ্বিতীয় পর্ব পড়ার জন্য অধীর আগ্রহ নিয়ে অপেক্ষায় থাকলাম।"
"বাঁশবুনিয়া গ্রাম থেকে পটুয়াখালী শহর 
A Journey by Boat 

পাঁচ 
একটি দূর্ঘটনা, সারা জীবনের যন্ত্রণা 

আফসার উদ্দিন হাওলাদার তাঁর চার বছর বয়সি নাতিকে কোলে বসিয়ে হাট থেকে কিনে আনা দানাদার আর আমিত্তি  খাওয়াচ্ছেন। একমাত্র নাতিটি তার খুবই আদরের, চোখের মনি। সারাক্ষণ কোলে কাঁখে নিয়ে ঘুরে বেড়ান। নাতি দেখতে হয়েছে খুবই সুন্দর, যেন বাবা মা দুজনের রূপ একসঙ্গে নিয়ে জন্মগ্রহণ করেছে সে। তার বুদ্ধিও হয়েছে প্রখর। দাদুকে সারাক্ষণ ব্যস্ত  রাখে এটা কি, ওটা কি প্রশ্ন করে। দাদু মুখে মুখে তাকে ক, খ, অ, আ শেখাচ্ছেন। 

হাওলাদারের বড় মেয়ের ঘরে তাঁর প্রথম নাতনী ফাতেমা যদিও আছে, কিন্তু মেয়ের ঘরের মেয়ে তো পরের বাড়ির সদস্য। আর তাছাড়া মেয়ে পেলে লাভ কি? কিছুদিন পরে পরের ঘরে গিয়ে পরের ঘর আলো করবে। তার দুই মেয়েকে বিয়ে দিয়েছেন, ছোট মেয়েকেও দ্রুত বিয়ে দেয়ার চিন্তাভাবনা আছে। এদিকে তাঁর বড় ছেলের প্রথম ছেলের পরে পর পর দুই মেয়ে, তাঁর মনে হচ্ছে মেয়ে দিয়ে ঘর ভর্তি হয়ে যাচ্ছে। 

নাতি খেতে খেতে হাত আর মুখ মিষ্টির রসে মাখামাখি করে ফেলেছে, তিনি তাঁর পুত্রবধূকে ডেকে বললেন, 'মেরধার ঝি, এক জগ পানি দেও, ওর মুক ধোয়াইয়া দি'।  

তিনি বারান্দার এক কোনায় বসে নাতির মুখ ধুইয়ে দিলেন। তাঁর পুত্রবধূটিকে তিনি খুব পছন্দ করেন, যেমন সুন্দরী, তেমন বুদ্ধিমতী। এ সংসারে এসে শাশুড়ির কাছ থেকে সব কাজ গুছিয়ে করতে শিখে গেছে। বউ ঘরে আসার পরে সংসারে ভালোই আয় উন্নতি হচ্ছে। 

তবে তাঁর বড় ছেলের উপরে তিনি একটু অসন্তুষ্ট। তাঁর লেখাপড়াই শেষ হয় না। এইচএসসি পরীক্ষা দেবে। মাত্র ১৯ বছর বয়সে তিন ছেলেমেয়ের বাবা হয়ে বসে আছে, আয় রোজগারের কোন চেষ্টা করছে না। তিনি মনে মনে ভাবেন শিশু বয়সে বিয়ে দেয়াটাই মনে হয় ভুল হয়েছে। 

একদিন তিনি তাঁর বড় ছেলেকে ডেকে বললেন, 'তোমার বিশাল পরিবারের বোঝা আমি আর টানতে পারব না। তুমি এবার চাকরি বাকরির বাবস্থা করে নিজের পরিবারের দায়িত্ব নিজের কাঁধে তুলে নাও'।

বাবার কথা শুনে  ছেলের মন খারাপ হলেও মেনে নিয়ে বলল, 'ঠিক আছে বাজান'। 

বাজানকে দেয়া কথা রাখতে পুত্র আমজেদ পড়ালেখার পাট চুকিয়ে দিয়ে প্রাথমিক বিদ্যালয়ে সহকারী শিক্ষক পদে চাকরি নিলো। সেই চাকরিতে বাড়ি থেকে অনেক দূরে দূরে পোস্টিং হয়। সে স্ত্রী পুত্র কন্যা বাবা মায়ের কাছে রেখে, চাকুরিস্থলে লজিং থাকে। 

বছর দুয়েক পরে পুত্রবধূ মেহের নেগার আরো একটি পুত্র সন্তান জন্ম নিলো। হাওলাদার এবার বেশ খুশি। সবাইকে ডেকে বললেন, 'ঘরডা পুরাণ অইয়া গ্যাছে, একটা নতুন ঘর বানাইতে চাই। বড় কইররা, দোতলা। বড় ঘরের দরকার আছে, তোমরা দুই ভাই যেন পরিবার নিয়া আরামে থাকতে পারো'।

সবাই রাজি হলো। দূর থেকে মিস্ত্রি আনা হলো, সেগুণ কাঠ সংগ্রহ করা হলো ঘরের জন্য। মনের মাধুরী মিশিয়ে চারিদিকে বারান্দা আর দোতলায় ঝুল বারান্দা দিয়ে কাঠ আর টিনের বিশাল এক ঘর বানানো হলো। এমন সুন্দর কাঠের কারুকার্য করা ঘর আর দুই চার গ্রামে নেই। যথাসময়ে ঘর বানানো শেষ হলে একদিন মিলাদ দিয়ে ঘরে ওঠা হলো। কিন্তু মিলাদে বা অন্য কোথাও কি কোন খাদ ছিল? নাহলে এমন মর্মান্তিক ঘটনা কেন ঘটল? 

একদিন সন্ধ্যার পরে  মেহের নেগা তার ছোট ছেলেকে ঘুম পারাচ্ছিল দোতলায়। হঠাৎ ওর শাশুড়ি নিচ থেকে ডেকে বললেন, 'মেরধার ঝি রাইতের খাওয়া দেও'। 

শিশুটি ঘুমিয়ে গেছে। মেহের নেগা আস্তে আস্তে বাচ্চার পাশ থেক উঠে সিঁড়ির মুখের দিকে রওয়ানা হল। হ্যারিকেনটা ডিম করা, ওটা আর নিলো না। নিচ থেকে সিঁড়ির মুখে আলো আসছে দেখতে অসুবিধা হচ্ছে না। সিঁড়ির মুখের কাছে পাটাতনের একটা কাঠ আলগা হয়ে আছে, কেমন করে কে জানে! মেহের নেগা ওই পাটাতনের মাথায় পারা দেয়া মাত্রই উল্টে পড়ে গেলো সোজা নিচে। সিঁড়ির নিচে ঠিক ওখানটাতেই মোটা একটা সেগুণ কাঠের খুঁটির সাথে জোরে ধাক্কা খেলো কোমরে। সঙ্গে সঙ্গে সবাই ছুটে এলো। ডাক্তার কবিরাজ, গাছের ছাল, পাতা, শিকড়ের রস, পানি পড়া, দোয়া কালাম সব করা হলো। কিন্তু মেহের নেগা পুরা সুস্থ হলো না। জীবনভর এই ব্যথায় কষ্ট পেয়েছে। ব্যথাটা মনে হয় জোয়ার ভাটার মত আসা যাওয়া করত। এই অবস্থায় সংসারের যাবতীয় কাজ এবং আরো ৬ টি সন্তানের জন্ম দিয়েছে। 

যেই শিশুটিকে ঘুম পাড়াচ্ছিল, সেই শিশুটি বড় হয়ে যখন বরিশাল মেডিকেল কলেজে পড়তে গেলো, তখন দুর্ঘটনা ঘটার ১৯-২০ বছর পরে তাকে ভালো ডাক্তার দেখানো হলো বরিশালে নিয়ে। ততদিনে অনেক দেরি হয়ে গেছে।  মেরুদণ্ডের নিচের কোমরের একটা হাড় ভেঙ্গে, এক অংশ অন্য অংশের উপরে উঠে গেছে। বোন টিবি হয়ে গেছে। অপারেশন করলে পুরা ভালো হতে পারে, কিন্তু রিস্কি। এর পরে ঢাকা এবং বরিশালে অনেক চিকিৎসা করা হয়। 

১৯৪৯-৫০ সালের দিকে দুর্ঘটনা ঘটে আর ১৯৯৬ সালে মা মারা যান। দীর্ঘ ৪৫-৪৬ বছর এই ব্যথা সহ্য করার কষ্ট কেমন জানি না। মা কি জিনিস নিজে মা হওয়ার আগে মনে হয় ঠিক ভালভাবে অনুধাবন করিনি। একইভাবে ওই ব্যথা সহ্য করার কষ্ট কেমন,  নিজে ব্যথা না পেলে ঠিক বুঝব বলে মনে হয় না।"
"মেঘের ফাঁকে চাঁদের লুকোচুরি খেলা ২৩-৯-২০২১।"
"১৫ সেপ্টেম্বর ২০২১ দিয়াবাড়ির কাশবনে।
পিসি: পতিদেব"
"আমার বই পড়ে আমার ভাগ্নেবৌ সামিনা আক্তার সাথী মুগ্ধ হয়েছে। সে নিজেও একজন কবি।"
"Making a Telefilm
একটি স্বপ্ন ভঙ্গের গল্প

আমার লেখা করিমুন্নেছা গল্পটি পড়ে সবই মন্তব্য করলো, ‘চোখ ভিজে গেলো, দাদির কখা মনে পড়লো বা মন ছুঁয়ে গেলো’। এসব পড়ে যখন আমি আনন্দে গা ভাসিয়ে দিয়ে সবাইকে ধন্যবাদ দিতে ব্যস্ত, ঠিক তখনই M Kamal Uddin নামে একজনের সাথে মেসেন্জারে আমার বাক্যালাপ নিম্নরূপ।  

- আসসালামু আলাইকুম। 
আপনার লেখা করিমুন্নেছা পড়েছি। অনেক ভালো লেগেছে। 
আমি নাটক, স্বল্পদৈর্ঘ্য চলচ্চিত্র বানানোর জন্য মৌলিক গল্প অন্বেষণ করছি। আপনার কাছে তেমন গল্প লেখা থাকলে দয়া করে দিলেও দিতে পারেন। ভালো থাকবেন অহর্নিশ।

- এই গল্পটা সবাই এতো পছন্দ করার পরে আমি এই কথাটাই ভাবছিলাম। এটা নিয়ে নাটক হলে কেমন হয়? আমার বেশ কিছু গল্প লেখা আছে, বইমেলায় গল্পের সংকলন বের করতে চাচ্ছিলাম।

- আপনার অনুমতি পেলে, আপনার লেখা করিমুন্নেছা গল্পের সংলাপ চিত্রনাট্য লেখা শুরু করবো। এবং দ্রুত সময়ের মধ্যে শুটিংয়ে যাবো।
বই মেলায় বই বের করতে চাইলে নিশ্চয় করবেন। 
তবে করোনার কারণে এবারের বই মেলার অবস্থা খুব খারাপ গেছে।
তাছাড়া মানুষ এখন অনেক চঞ্চল চপলা হয়ে গেছে। মানুষ এখন আর আগের মতো বই পড়তে চায় না। এখন তারা দৌড়ের উপর সচিত্র ভিডিও দেখতে অভ্যস্ত হয়ে গেছে।
আমাদের পাশে কলকাতায় এখন অনেক লেখক তাদের লেখা ভিডিও আকারে বের করে ইউটিউবে দিতে শুরু করেছে। অবশ্য এতে খুব অল্প সময়ে লক্ষ লক্ষ ভিউজ হচ্ছে।
আমাদের দেশে হুমায়ুন আহমেদ স্যার ও একসময় তাঁর লেখাকে শুধু লেখাতে না রেখে নাটক সিনেমা বানাতে শুরু করেছিলেন। তাতে তিনি অত্যন্ত সফল হয়েছিলেন। এখন অনেকেই উনার দেখানো পথে হাঁটছেন।
তাছাড়া লেখকেরা আন্তরিক আবেগে অনেক যত্নে কষ্ট যা লিখেন তা প্রকাশের প্রাক্কালে  প্রকাশকদের অনেক তোষামোদ করতে হয়। আবার প্রকাশ হলে সেটা আশানুরূপ বিক্রিও হয়না। যা খুব দুঃখজনক।
এখন সময় এমন হয়েছে যে খুব ভালো একটা গান ভিডিও না করলে ভালো চলে না।

একটানা এতো কথা বলছে দেখে আমি অবাক হলাম।   

‘ঠিক বলেছেন’ লিখে দিয়ে আমি সেদিনের মত আলোচনা শেষ করলাম।  

  
আশির দশকে আমদের অন্যতম প্রধান বিনোদন ছিলো বাংলাদেশ টেলিভিশনে নাটক দেখা। নাটক দেখতে দেখতে  মনের কোনে সুপ্ত বাসনা জন্মে অভিনয় করার। কিন্তু সে বাসনার কথা কোনদিন মুখ ফুটে কাউকে বলিনি। বললে বাসা নামক নাট্যমঞ্চে যে নাটক অভিনীত হতো, তাতে হৃদয় ভেঙ্গে শত টুকরা হতো আর গৃহত্যাগ করার প্রবল ইচ্ছা মনে জাগ্রত হতো। 

নাটকে অভিনয় করতে না পারলেও নাটকের গল্প লিখে মনে হচ্ছে বিরিয়ানির স্বাদ পোলাউয়ে মেটানো যাবে। আমি মনে মনে পুলকিত হই। 

সে গল্পটা চাইলে আমি তাকে আমার ফেইসবুকের ওয়াল থেকে কপি করতে বললাম। সে বলে যে সে সহজে পেতে চায়। আমি আমার গুগল ড্রাইভ থেকে ফাইল শেয়ার করলাম। 

পরের দিন, আবার মেসেজ পাঠিয়েছে, 
- নাটকের জন্য ভালো হয় তেমন আরো কিছু গল্প পাঠাবেন। 
আমি আপনাকে কি ডাকবো? 
- আপা, ভাবি, খালা যা খুশি। আমি বয়স্ক মানুষ, বড় বড় ছেলে আছে, ছেলের বঊ আছে।  
- জি ছবিতে তাই দেখলাম
তাহলে খালা ই ফাইনাল
একটা পুরোনো নাটকের লিংক দিচ্ছি
আজ এটা দেখেন
পর্যায়ক্রমে আরো দিবো ইনশাআল্লাহ

https://youtu.be/kp-WVU3Ohfk

নাটকটা দেখে আমার সন্দেহ হলো, মিতা নূর এবং আজিজুল হাকিম আছেন বেশ পুরানো নাটক। পরিচালকের নাম দেখলাম কামাল হোসেন। আমি তার প্রফাইলে গিয়ে দেখি নাটকের লোকজনদের সাথে গ্রুপ ফটো আছে। কিন্তু কোনটা যে সে তা বোঝা মুশকিল। আমি ভাবি ব্লক করে দেই, বেশি কথা বলে, আবার ভাবি দেখি না কি করে! 

পরের দিন আবার 

- আন্টি নাটক টা দেখতে পেরেছেন
আন্টি আপনি বেছে একটা গল্প দেন। যেটা আমি খুব যত্ন করে বানাবো। নাটকের টাইটেলে আপনার ছবি সহ নাম যাবে।
বিরক্ত হলেন, কিছু বলছেন না

- না বিরক্ত হইনি। সকালে অফিসের ব্যস্ততা। আমার মনে হয় করিমুন্নেছা নাটকের জন্য ভালো হবে। 

- করিমুন্নেছার চিত্রনাট্য দৃশ্য স্থান কাল পাত্র পাত্রী সাজাতে শুরু করেছি।
কাছাকাছি সময় শুটিং শুরু করবো ইনশাআল্লাহ
- ধন্যবাদ 
- স্বাগতম, সালাম

এর পরে  নিচের ছবিটা পাঠিয়েছে।  
 
- কুঁজো বুড়ী হয়তো ইংলিশ সাব টাইটেল করে দেশের বাইরের ফেস্টিভ্যালে পাঠানোর চেষ্টা করবো
আগে দেখি কেমন নির্মাণ হয়। 
 
এটা দেখে আমি রীতিমত কান চলচ্চিত্র উৎসবে বিখ্যাত সব নায়িকাদের সাথে বুড়ির চরিত্রের অভিনেত্রীকে  স্পষ্ট দেখলাম লাল গালিচায় হাঁটতে। আমি খুশির ঠেলায় আমার এক বান্ধবীকে জানালাম। বান্ধবী বলল যে এটা খুব ভালো একটা কাজ হবে এবং আফসোস করল যে রওশন জামিল বেঁচে নেই। বান্ধবীর মতে রওশন জামিল এই চরিত্রে খুব ভালো করতেন। 
 
এই পর্যায়ে আবারো মেসেঞ্জারে টুংটাং   

- আন্টি ছোট্ট একটা আব্দার করছি, যদি রাখেন আমি উপকৃত হবো।
করোনার কারণে দীর্ঘদিন ভালো ভাবে কাজ করতে পারিনি। আবার আম্মা করোনা আক্রান্ত হয়েছিলেন। সেক্ষেত্রে আমার অনেক টাকা ব্যয় হয়েছে। 
এখন আপনি আমাকে খুব অল্প কিছু টাকা ধার দিন, যেটা আমি একটা সুবিধাজনক সময়ে পরিশোধ করে দিবো।
আন্টি খুব অল্প টাকা
আপনি বিব্রত বোধ করবেন না। আমাকেও ভুল বুঝবেন না প্লিজ।
এই মাসের শেষের দিকে আমার হাতের অবস্থা অনেকটা ভালো থাকবে ইনশাআল্লাহ। 
 
টাকা চাওয়ার পরে আমি নিশ্চিত হলাম যে এ একজন হায় হায় পার্টির সদস্য। আমি টাকা দেয়া মাত্রই সে তার একাউন্ট ডিএক্টিভেট করে হাওয়া হয়ে যাবে আর আমি কপাল চাপড়াতে চাপড়াতে হায় হায় করতে থাকব। সে একজন শিয়াল আমাকে মুরগি বানিয়ে ফেলেছে এখন জবাই করার জন্য ছুরিতে শান দিচ্ছে। 

আমি ইচ্ছা করেই তাকে ব্লক করলাম না দেখি না কি করে।জানতে চাইলাম 
- কত টাকা?  
- বিশ হাজার হলেই হবে আন্টি
আপনার সুবিধা অনুযায়ী হেল্পটা করতে চেষ্টা করবেন
আন্টি আমাকে ভুল বুঝবেন না। আপনার সাথে আমি একটা সুন্দর সম্পর্ক রাখতে চাই।
 
- আমি বুঝতে পেরেছি। এত অল্প পরিচিত লোকের কাছে টাকা চাওয়াটা আমার কাছে ভালো লাগেনি। আমি বিব্রত না বরং বিরক্ত হয়েছি। দুঃখিত আমি কোন টাকা দিতে পারব না।
 
- বিরক্ত করার জন্য দুঃখিত।
ছোট্ট একটা বিষয়ে আপনি বিরক্ত, আমি অপমানিত হলাম।
 
এ পর্যায়ে আরো অনেক ইমোশনাল কথাবার্তা বলে এবং আমি টাকা দিতে রাজি না হয়ে দোষ করেছি এমন একটা ভাব দেখায়। একটা নাটক বানাতে পঞ্চাশ হাজার টাকা খরচ হয়, সে তো সামান্য টাকাই চেয়েছে ইত্যাদি। আমি বিশ না পারলে পনেরো হাজার দিতাম, বিরক্ত কেন হলাম। 
 
আবার মেসেজ করেছে,  
 
- আমার টিম রেডি। কিছু টাকা যোগাড়ের চেষ্টা করছি। টাকা যোগাড় হয়ে গেলে দ্রুত সময়ের মধ্যে নবাবগঞ্জ গ্রামে শুটিংয়ের জন্য যাবো।
দোয়া করবেন। 
 
এর পরে সব কথাই টাকা সংক্রান্ত। 
 
আমি ভাবলাম নাটক বানাতে হলে আমাকে টাকা দিতে হবে এ কথাটা প্রথমে বলে নিলেই হতো , আমি আগ্রহী হতাম না। 

তাই লিখলাম,
- আমি তো জানতাম নাটকের গল্প লেখার জন্য লেখক সম্মানী পায়, আমাকে কেন টাকা দিয়ে নাটক বানাতে হবে? আপনি না পারলে আমার গল্প নিয়ে নাটক বানাবেন না। আমি লিখে ফেইসবুকে দিয়ে দিচ্ছি, ১০ জনে পড়ে ভালো বলছে তাতেই আমার চলবে। আমি ২৫ বছর বিসিএস প্রশাসন ক্যাডারে সম্মান এবং সুনামের সাথে কাজ করেছি, এতেই আমি সন্তুষ্ট।   

- আপনার কথা ঠিক লেখক লেখার সম্মানি পায়। কিন্তু সেক্ষেত্রে লেখক পেশাদার লেখক হতে হয়। আপনি উচ্চশিক্ষিত অভিজ্ঞ স্বনামধন্য সেতো আমি আপনার প্রোফাইল দেখে বুঝেছি। আপনি বই মেলায় বই বের করতে চেয়েছেন। বই বের করার সময় বুঝতে পারবেন নতুনদের জন্য সেটাও খুব সহজ হবে না। সেখানেও আপনি টাকা পাবেন না। বরং কিছু না কিছু দিবেন। 
আপনার কাছে আমি যে সামান্য সহযোগিতা চেয়েছিলাম সেটা ছিলো পরিশোধ যোগ্য। তাছাড়া বর্তমান সময়ে ১৫/২০ হাজার টাকা। তেমন কোন টাকা নয়।
আমার লেখা গল্প দেখেছেন, আমিও খুব একটা খারাপ লিখিনা। শুধু সময়টা সাময়িক প্রতিকূল। আল্লাহর রহমতে খুব দ্রুত সেই সময়ের লাগাম টেনে অনূকূল করে ফেলবো।
আমার অধিকাংশ নাটক আমিই  প্রোডিউস করি। তার আগে ফিল্ম প্রোডিউস করেছি। আর বাংলাদেশে যে কোন একটা ফিল্ম প্রোডিউস করতে মিনিমাম ১ কোটি টাকা লাগে। যেটা সবার জানা। হটাৎ অসুবিধায় পড়া মানুষ কারো কাছে হাওলাত চাইতে পারে কিন্তু কিছুতেই সেটা ভিক্ষা নয়।
- ঠিক আছে ভালো থাকবেন। 
যখন দেখল আমার কাছ থেকে কিছুতেই টাকা আদায় করা সম্ভব না, তখন তার মেসেঞ্জার এবং ফেইসবুক একাউন্ট ডিএক্টিভেট করে ফেলেছে। 
 
এখন আবার হয়তো অন্য কোন পরিচালকের নামে ফেইক আই ডি খুলে নতুন শিকারের সন্ধানে ধূর্ত শিয়ালের মত ওৎ পেতে আছে। তাই সবাই সাবধান।"
"মরিয়ম আক্তার জাহানারা 

ঠাকুরগাঁওয়ে পৌঁছে বাড়ির সামনে গাড়ি থেকে নেমে দাঁড়ানো মাত্রই দশ/এগারো বছর বয়েসি একটি মিষ্টি বালিকা আমার হাত থেকে ব্যাগটা কেড়ে নিলো, সাথে কেড়ে নিলো আমার হৃদয়ও। মনে হলো কবিগুরুর পোস্ট মাস্টার গল্পের রতন এখানে এলো কি করে!  

আমার হাসবেন্ড সিঁড়ি দিয়ে  উঠতে উঠতে জানতে চাইলো, 'এতো কিউট মেয়েটা কে রে? আমি কিছু জানতে চাই না, কারণ আমি জানি ও হচ্ছে বাংলাদেশের লক্ষ লক্ষ ভাগ্য বঞ্চিত শিশুদের একজন। যার শিশুকাল থেকেই নিজের খাবার নিজেকে জোগাড় করতে হয়। যার সুন্দর শৈশব চুরি হয়ে যায় আমাদের রাজনীতি, অর্থনীতি, সমাজ বিজ্ঞান আরো কতশত নীতির গ্যাঁড়াকলে পরে। 

পরের দুইদিনে মরিয়মের সাথে গল্প করে তার সম্পর্কে সব কিছু জেনে নেই, 
- তোর পুরা নাম কি?
- মরিয়ম আক্তার জাহানারা।
যেমন সুন্দর দেখতে, তেমন সুন্দর নাম, আমি চমৎকৃত হই। আমি আমার জাকে বলি, 'ওর নাম তো সুন্দর'! শুনে আমার যা হাসে, বলে, 'ওর নাম জাহানারা। ও আগে যে বাসায় ছিল সেই বাসার গৃহকর্ত্রীর বোনের নাম জাহানারা। তাই ওর নাম বদলে রাখা হয়েছে মরিয়ম। মরিয়ম আক্তার জাহানারা নাম ও নিজেই নিয়ে নিয়েছে'। 

আমি এই মেয়ের প্রতিভায় মুগ্ধ হই। ভাবি 'এতো ছোট বয়স থেকে নিজের খাবার নিজেকে আয়  করে খেতে হয় যাকে, সে কেন পারবে না নিজের জন্য একটা সুন্দর নাম ঠিক করতে'?

আমি বলি, 'তুই অনলাইনে আমার কাছে পড়বি'? 
আমি নিজের জন্য একটা চাকরির চেস্টা করি। অনলাইনে পড়ানোর ব্যাপক অভিজ্ঞতার কথাও বলি। ও কি বুঝলো কে জানে খাতা নিয়ে হাজির। প্রথম দিন দেখে দেখে ১-১০ পর্যন্ত লিখলো। এক থেকে বিশ পর্যন্ত গুনতে পারে, মাঝখান থেকে উনিশ হাওয়া হয়ে যায়। দেখে দেখে ২০ পর্যন্ত লিখল, গোনা শিখল ৩০ পর্যন্ত যদিও মাঝে মাঝে ভুল হয়। পরদিন পড়তে বসে বলে, 'কালকে এতো পড়ছি তাই আমার মাথা ব্যথা করছিল'।

আমরা দুই জা ওর কথে শুনে হেসে কুটিকুটি হই। বলি, 'আহারে! তোর মাথাটা টিপে দিবো নাকি রে'?  

পরের দিন ২১ থেকে ৪০ পর্যন্ত গোনা শিখালাম, লিখতে দিলাম। আবারো লিখল উপর থেকে নিচে সংখ্যাগুলো। লিখছে, কিন্তু লাইন সোজা হচ্ছে না। ঢাকা থেকে রওয়ানা হয়ে লাইন চট্টগ্রামের দিকে ধাবিত হচ্ছে। আমাকে বলে, 'আপনার লেখা এতো সুন্দর, আমার টা সুন্দর হচ্ছে না কেন'? আমার জীবনে কারো কাছ থেকে হাতের লেখার প্রশংসা শোনা হয়নি, তাই ওর প্রশংসা শুনে আমি আপ্লুত হয়ে পড়ি।

স্কেল দিয়ে ওর খাতায় উপর থেকে নিচে লাইন টেনে দেই, যাতে ও লাইন সোজা করে লিখতে পারে। লিখতে লিখতে বলে, 'আমার হাত ব্যথা করতেছে'। আমি বলি, 'প্রথম প্রথম লিখছিস তো তাই ব্যথা করে, পরে ঠিক হয়ে যাবে'।    

পড়ার ছলে আমার কাছেই বসে থাকে এয়ার কন্ডিশনের মধ্যে। আমি খুঁটিয়ে খুঁটিয়ে ওর জীবনের গল্প শুনি। 
- তোর বাবা-মা কোথায়? 
- তারা আবার বিয়া করছে।
ওর বাবা আর মা বিবাহ বিচ্ছেদ করে, 'আজ দুজনার দুটি পথ ওগো দুটি দিকে গেছে বেঁকে' বলে দুজনেই আবার বিয়ে করে নতুন করে জীবন সাজিয়েছে। বাবা মা বেঁচে থাকতেও সে এতিম। ওর দাদা-দাদির কাছে ও বড় হয়। তখন ওর বড়মা (বাবার দাদি) বেঁচে ছিল। 

- তুই তখন কত বড়? 
আমি জানতে চাই। 
হাত তুলে দেড় দুই ফুট উচ্চতা দেখায়, মনে হয় বছর দুয়েকের হবে। দাদি, বড়মা, দাদা সবাই ওকে আদর করত। ওর দাদি মারা যায় আগে। তখন দাদা আবার বিয়ে করে। প্যানডেমিকের আগে ওকে এক বাসায় কাজ করতে দেয়। সেই বাসায় থাকতেই ওর বড়মা মারা যায়। এখন না কি ওর বাবা ওকে নিতে চায়, মনে হয় মেয়ের কামাই খাওয়ার জন্য। 

ওর দাদাও সাফ জানিয়ে দিয়েছে,
- তুই মেয়ে পাবি না। আমি মরে গেলেও তুই ওরে পাবি না। 
ওর নতুন দাদির ঘরে ছোট ছোট দুইটা মেয়ে আছে। 
মরিয়ম বলে, 'আমার দাদা আমাকে তার নিজের মেয়েদের থেকে বেশি ভালোবাসে'।

ওর এই কথা শুনে মন ভরে যায়। পৃথিবীতে অন্তত একজন হলেও ওকে খুব ভালোবাসে, এই অনুভূতি নিয়ে সে সুখে আছে। 

আমার শাশুড়ি, দেবর, জা আর ওঁদের দুই ছেলেমেয়ের স্নেহের ছায়ায় মরিয়ম ভালো থাকবে আশা করি।

সকালের ফ্লাইট ধরতে আমাদের ভোর ছয়টায় বাসা থেকে বের হতে হয়েছে। মরিয়ম তখন ঘুমাচ্ছিল। ইচ্ছা করেই আর ওকে ডাকলাম না, একটু আরাম করে ঘুমাক বেচারা।   

https://www.youtube.com/watch?v=0VwOv9e4itY"
"নাফি আর রিমির গত বছরের ছবি।"
"সময় জার্নালে প্রকাশিত হয়েছে আমার আর একটি লেখা।"
"বাঁশবুনিয়া গ্রাম থেকে পটুয়াখালী শহর 
A Journey by Boat 

চার 

মায়ের সংসার

এতিম হওয়ার পরে মা এসে পরলেন বৃহৎ সংসারের মাঝে। আব্বারা পাঁচ ভাইবোন, দাদা দাদি আর বড়মা (আব্বার দাদি) হলেন সংসারের সদস্য। মুরুব্বিরা সবাই মাকে স্নেহ করেন। তবে সম্পন্ন কৃষক পরিবারে অনেক কাজ থাকে। কাজে সহায়তাকারীদের সাথে বাড়ির বউদেরও কাজ করতে হয়। মা দাদির সঙ্গে সংসারের টুকিটাকি কাজ করতে শুরু করেন। দাদি কাজ পাগল মানুষ, কাজ করতে করতে গোসল করা বা খাওয়ার সময় চলে যায়, ওনার হুঁশ থাকে না। তবে কাজের ফাঁকে যখন দেখেন বউয়ের কচি মুখ শুকিয়ে গেছে, উনি বুঝতে পারেন বউয়ের খিদা লেগেছে, বলেন, 'মেরধার ঝি তুমি যাও, গোসল করে খাইয়া লও, আমি পরে খামু।' সারাজীবন দেখেছি আমার মা খিদা সহ্য করতে পারতেন না। 

মা তাঁর দাদি শাশুড়ির সঙ্গে ঘুমান। সকালের আলো ফোঁটার সঙ্গে সঙ্গে যখন মোরগগুলো 'কুক্কুরু কু' শব্দে বাগ দেয়া শুরু করে, তখনই আমার দাদির কর্মযজ্ঞ শুরু হয়ে যায়। দাদি তাঁর শাশুড়িকে  ডেকে বলেন, 'আম্মা, বউরে ডাইকা দ্যান'। 

এদিকে বালিকা বধূ ঘুমে কাদা। দেখে বড়মার খুব মায়া হয়। উনি মায়ের কানে ফিসফিস করে বলেন, 'তুমি আর এট্টু   ঘুমাও'। আর জোরে জোরে তাঁর ছেলের বউকে বলেন, 'ডাকতে তো আছি, তোমার বউ ওডে না'। আমি এই মহিলাকে পেলে তাঁকে জড়িয়ে ধরে তাঁর দুই গালে খটাশ খটাশ দুইটা চুমা দিতাম। এখন যেহেতু সেটা করা যাচ্ছে না, দোয়া করি আল্লাহ্‌ যেন তাঁকে এবং আর যারা আমার মাকে আদর যত্নে রেখেছেন তাঁদের সবাইকে উত্তম প্রতিদান দেন। 

আমার বড় ফুপুর বিয়ে হয়েছে, আমার আব্বা আর দুই ফুপু স্কুলে যান। আমার চাচার স্কুল ভালো লাগে না। স্কুলে যাওয়ার কথা শুনলে তাঁর পেট ব্যথা শুরু হয়ে যায়। দাদির কাছে গিয়ে শুরু করেন কান্না। দাদি বলেন, 'থাঊক, হকলডি তো পড়ালেহা করতেই আছে, অর পড়া লাগবে না'। চাচা তাঁর নাম সই করতে পারেন শুধু। ছোট দুই ফুপু গ্রামের স্কুলে ক্লাস ফাইভ পর্যন্ত পড়েছেন। গ্রামে হাইস্কুল থাকলে হয়তো আরো পড়তেন। আমার চাচা ইউনিয়ন পরিষদের মেম্বার ছিলেন অনেকদিন। মুরুব্বিদের মাঝে একমাত্র তিনিই বেঁচে আছেন, তার বয়স ৯৩ বছর, এখন আর চোখে দেখেন না। 

বাড়িতে মসজিদ আছে। হুজুরের কাছে সবাই আমপারা/কোরআন শরিফ পড়া, নামাজ পড়া শেখেন। এতজনের মাঝে বাতিক্রম আমার মা। মাকে পড়ার জন্য স্কুলে বা মসজিদে পাঠানো হয়নি কখনো। মুখে মুখে সুরা মুখস্ত করিয়ে নামাজ পড়া শিখানো হয়েছে। মা প্রায়ই দুঃখ করে বলেতেন যে তিনি আমার মেজ ফুপুর বয়সি (আব্বার পরের বোন), ফুপুর সাথে স্কুলে পাঠালে ফাইভ পর্যন্ত পড়তে পারতেন। আমরা হাসতাম, 'তুমি লেখাপড়া করে কি করতা, অত আগে গ্রামে বসে তো চাকরি করতে পারতা না'! কিন্তু এখন ভাবি ফাইভ পর্যন্ত পড়ালেখা করলে তাঁর ছেলেমেয়েরা যখন বাড়ি থেকে দূরে পড়তে গেলো তখন তাদের সাথে চিঠি লিখে যোগাযোগ রাখতে পারতেন। হয়তো তাঁর ছেলেরা বিদেশ থেকে চিঠি পাঠাল, আব্বা চিঠি পড়ে তাঁকে শুনালেন। মা'র হয়তো ঐ চিঠিগুলো বার বার শুনতে মন চাইতো, আব্বা অনেক ব্যস্ত মানুষ তাঁকে তো আর বারবার চিঠি পড়তে বলা যায় না। পড়তে পারলে হয়তো নিজেই দিনের মধ্যে কয়েকবার চিঠিগুলো পড়তেন। লিখতে পারলে ছেলেমেয়ের কাছে নিজে চিঠি লিখে নিজের খবরাখবর দিতে পারতেন।    

লেখাপড়া না জানার জন্য মায়ের মনে অনেক দুঃখ ছিল। মাঝে মাঝে বলতেন, 'অ্যাতোগুলা ছেলেমেয়ে পড়ালেখা করে মানুষ হইল, মাঝে মাঝে কাছে গিয়া বসে পড়লেও তো মেট্রিক পাশ করতে পারতাম'। কিন্তু সংসারের কাজ করতে করতে মাদের আর সময় কোথায় নিজের দিকে তাকানোর বা নিজের জন্য ভাবার!   

আজ মায়ের নামে আমাদের বাড়ি সংলগ্ন আব্বার প্রতিষ্ঠিত, মেহেরুন্নেসা উচ্চ বালিকা বিদ্যালয়ে অনেক মেয়েরা লেখাপড়া করে উপকৃত হচ্ছে। এই স্কুলটার অভাবে আমার বড় দুইবোন ক্লাস ফাইভের পরে আর নিয়মিতভাবে ক্লাস করতে পারেননি। কম বয়সে বিয়ে হয়ে গেছে। পরে প্রাইভেটে পরীক্ষা দিয়ে এসএসসি পাশ করেছেন। বড় আপা কোন চাকরি করেননি। মেজো আপা প্রাইমারি স্কুলে চাকরি করেছেন দীর্ঘদিন, বর্তমানে অবসরে আছেন।  

এখন আমাদের গ্রামের মেয়েরা আর দুঃখ করবে না, যে একটা স্কুলের অভাবে তাদের লেখাপড়া হয়নি।"
"শেখ মুসলিমা মুন এক সময়ের সহকর্মী, ক্যাডারের ভাবি, খুব প্রিয় একজন মানুষ। অনেক গুনী একজন মানুষ, বর্তমানে উপসচিব। শত ব্যস্ততার মাঝেও বিয়ামে এসে আমার সাথে দেখা করেছিলেন এই কবি। কবির হাত থেকে উপহার নিলাম তাঁর লেখা কাব্যগ্রন্থ স্বাধীনতা শব্দটি আমার শহীদ পিতার সমার্থক, আমিও আমার লেখা বই পোকোহন্টাস একজন নেটিভ আমেরিকান রাজকন্যা তাঁকে উপহার দিলাম।"
"সময় জার্নালে আরো একটা লেখা ছাপা হলো।"
"যত কাণ্ড এয়ারপোর্টে 
হামাদ ইন্টারন্যাশনাল এয়ারপোর্টের গেটে বসে আছি দোহা থেকে ঢাকাগামী কাতার এয়ারওয়েজের ফ্লাইটে উঠবো। আগের ফ্লাইটে ঘুম ভালো হয়নি তাই চোখ জ্বালা করছে। একটু পরে বোর্ডিং এর জন্য অ্যানাউন্সমেন্ট করলো। লোকজন হুড়াহুড়ি শুরু করলো। আমি বাপু ওসব করি না, করলে যদি ঘণ্টা দুই আগে যাওয়া যেতো তাহলে না হয় করতাম। আমি ঘাড় নিচু করে মোবাইলে তাকিয়ে আছি। হঠাৎ তাকিয়ে দেখি আমার পাশের জন নেই, তিনি বোর্ডিং করতে চলে গেছেন। কিন্তু পাশের সিটে তাঁর ল্যাপটপসহ ব্যাকপ্যাক পড়ে আছে। উনি ওনার ল্যাপটপ আর ওয়াই-ফাই মানে ওয়াইফ মানে আমাকে ফেলে রেখে চলে গেছেন। 

আমি ব্যাগ নিয়ে দৌড়ে গিয়ে তাঁকে ধরলাম।  রবীন্দ্রনাথের শাস্তি গল্পের সেই বিখ্যাত সংলাপের অনুকরণে বললাম, 'ল্যাপটপ আর ওয়াইফ রেখে কোথায় চলে যাচ্ছো? বঊ গেলে বউ পাওয়া যাবে, কিন্তু ল্যাপটপ গেলে ল্যাপটপ পাবা আনে কোম্মে মনু'?

উনি তাড়াতাড়ি আমার হাত থেকে ল্যাপটপ নিয়ে হাঁটা শুরু করলেন। 

এই ফ্লাইটে প্রায় শতভাগ যাত্রী বাংলাদেশী। প্লেনে উঠে দেখি আমার সিটে এক ভদ্রমহিলা বসে আছেন, তাঁর পাশে তাঁর হাজবেন্ড। আমি বললাম, 'এটা আমার সিট, একটু সরে বসেন'। মহিলা যেন আমার কথা শুনতেই পেলেন না।  অগত্যা আমি একজন এয়ার হোস্টেসকে ধরে আমার বেদখলকৃত সিট দখল করে দেয়ার জন্য বললাম। এয়ার হোস্টেস বলামাত্র উনি সরে বসলেন। এইসব করার সময় আমি আমার হাতের ব্যাগ আর ল্যাপটপের ব্যাকপ্যাক আমার সিটের উল্টা পাশের খালি সিটে রেখেছিলাম। আমার ট্রলিবাগটা একজন দেশী ভাইয়ের সহায়তায় উপরে তুলে দিয়ে আমার হাত ব্যাগ নিয়ে নিজের সিটে বসে সিটবেল্ট বেঁধে নানা চিন্তা করতে লাগলাম। বিশেষ করে আমার বরের ল্যাপটপ ফেলে আসার কথা। চিন্তা করতে করতে ভাবলাম আমার ল্যাপটপের ব্যাকপ্যাক উপরের তাকে রেখেছি কী না, মনে হয় রাখিনি। তবে কী আমিও ল্যাপটপ গেটের সিটে রেখে এসেছি, না পাশের সিটে আছে? পাশের সিটে তাকিয়ে দেখি ঐ সিট আর খালি নেই, দুইজন দুই সিটে বসে আছে আর মাঝের সিট খালি। আমার ব্যাকপ্যাক কোথাও নেই। আমি একটা হার্টবিট মিস করলাম, ভাবলাম, 'মুই এহন মোর ম্যাকবুক এয়ার পামু আনে কোম্মে'! ভালো করে তাকিয়ে দেখি, আইল সিটে বসে থাকা দেশী ভাইয়ের পায়ের কাছে আমার ব্যাকপ্যাক দাঁড়িয়ে আছে।

আমি অত্যন্ত আত্মবিশ্বাস আর দৃঢ়তার সঙ্গে বললাম, 'Excuse me, that bag is mine’. সঙ্গে সঙ্গে সে আমার ব্যাগ দিয়ে দিলো, আমি সেটা নিয়ে উপরের তাকে রাখলাম। এখন কথা হচ্ছে, আমি খেয়াল করে খোঁজ না করলে কী সে ব্যাগটা নিজের মনে করে নিয়ে নিত? সম্ভাবনা ছিল, না হলে সে বসতে গিয়ে যখন দেখল যে ওখানে একটা ব্যাগ পড়ে আছে, তখনই তো তার উচিত ছিল ব্যাগের মালিককে খোঁজা!  

আরো একবার এমন কাণ্ড হয়েছিলো। MATT 2 (Managing At The Top 2) প্রশিক্ষণের বিদেশের অংশ করি ইংল্যান্ডের ব্রাডফোর্ড ইউনিভারসিটিতে। প্রশিক্ষণ শেষে ম্যানচেস্টার থেকে দুবাই হয়ে ঢাকা ফিরছি। ঢাকায় প্লেন ল্যান্ড করার পরে সবাই যার যার হ্যান্ড লাগেজ বের করে নিলো উপরের তাক থেকে। আমার ছোটো ট্রলিব্যাগটা আর খুঁজে পাই না। আমি যেখানে রেখেছি সেখানে এবং তার আশেপাশে কয়েকবার খুঁজলাম।আমার সাথের লোকজন সবাই আমার ব্যাগ খুঁজছে। হঠাৎ তাকিয়ে দেখি আমার সিটের এক সিট পরের একলোক দাঁড়িয়ে আছে, তার সিটের উপরে  আমার ব্যাগ, ব্যাগের উপরে তার হাত এমনভাবে রাখা যেন ওর চৌদ্দ পুরুষ এই ব্যাগের মালিক। দেখেই আমি চেঁচিয়ে উঠলাম, 'এই তো আমার ব্যাগ'। 

ঐ লোক ব্যাগ থেকে হাত সরিয়ে নিয়ে বলল, 'I have exactly the same one’. আমি আর কিছু বললাম না। লোকটা স্পষ্টত আমার ব্যাগটা চুরি করার ধান্ধায় ছিল। তোমার যদি এরকম একটা ব্যাগ থেকেই থাকে তবে সেটা এখন কোথায় বাপু?       

আমেরিকা ফিরে আসার পথে ঢাকা থেকে দোহা ফ্লাইটে আমার পাশে সুইডেন প্রবাসী এক দম্পতি বসেছেন। বেশ গল্প হলো ভদ্রমহিলার সঙ্গে। দোহায় ল্যান্ড করার পরে নেমে অনেকদূরে আসার পরে দেখি ঐ ভদ্রলোক ছুটে আসছেন আমার নেক পিলোটা নিয়ে, যেটা আমি প্লেনের সিটের উপরে ছেড়ে এসেছিলাম। আমরা এমন ভুলোমনা কেন, কে জানে! 

আর এইবার তো প্লেনই আমাদের ছেড়ে চলে যাচ্ছিল। ঠাকুরগাঁও থেকে ঢাকায় ফিরছি। সৈয়দপুর এয়ারপোর্টে ওয়েটিং রুমে দুইটা সিট দেয়ালের দিকে মুখ করে, অন্য সব লোকের দিকে পিছন করে রাখা আছে। প্যান্ডেমিকের মধ্যে যতটুকু সেইফ থাকা যায় ভেবে, আমি বললাম, 'চল ঐ সিটে গিয়ে বসি'। ওখানে বসে অপেক্ষা করছি আর মোবাইল টিপছি কখন প্লেনে ওঠার ঘোষণা আসে! 

এয়ারপোর্ট সিকিউরিটির গলা শুনে দুজনেই চমকে তাকালাম। উনি বলছেন, 'আপনারা কোথায় যাবেন'?
দুজনেই একসঙ্গে বললাম, 'ঢাকায়'। 

- তাড়াতাড়ি যান, সবাই চলে গেছে। 

সত্যি তাকিয়ে দেখি পুরা ওয়েটিং রুম খালি, আমরা দুজন ছাড়া কেউ নেই। তাড়াহুড়া করে ঐ রুম থেকে বের হয়ে দেখি আমাদের সহযাত্রীরা প্লেনে উঠছে। 

কি আশ্চর্য আমরা কেন কোন ঘোষণা শুনলাম না বা টের পেলাম না যে সবাই চলে যাচ্ছে! 
দুজন দেখি একবারে সমান কানা (ঠসা)।"
"বিসিএস প্রশাসন ক্যাডারের ১৯৮৪ ব্যাচের আমার সিনিয়র কলিগ জনাব মানিক চন্দ্র দে তাঁর লেখা তিনটি বই আমাকে উপহার দেন। 

আমি তাঁর আত্মজীবনীমূলক বই ঘাটে ঘাটে খেয়াতরী এর প্রথম খন্ড পড়ছি। লেখক প্রথম খন্ড সাজিয়েছেন তাঁর স্কুলজীবন, কলেজ জীবন এবং ভার্সিটি জীবন এই তিনটি পর্বে। আমি আপাতত স্কুলজীবন পর্ব পড়ে শেষ করেছি। এখানে তিনি গেণ্ডারিয়ায় স্কুলে পড়ার সময়কার দুষ্ট মিষ্টি সময়ের স্মৃতিচারন করেছেন। টিন এজের ছেলেরা সবাই মিলে যে কাজগুলো করে, সেগুলোই তিনি অতি প্রান্জল ভাষায় নির্মোহভাবে বর্ননা করেছেন। তার বর্ননার ভাব এবং গতি এমন যে পাঠকের মনে হবে ঘটনাগুলো তার চোখের সামনে ঘটছে। সবচেয়ে মজাদার ঘটনা হলো নাটকের রিহার্সাল চলার সময়ে নায়িকাকে পত্র দিয়ে ধরা না পরা। 

স্কুলে আচার খাওয়ার বর্ননা পড়ে তো আমার জিবে পানি চলে এসেছে। 

আর সবচেয়ে করুন হলো বাংলার শিক্ষক সাহিত্যিক কায়েস স্যারের আত্মহত্যার ঘটনা। 

পরবর্তী অংশগুলোও সমানভাবে আকর্ষনীয় হবে বলে আমার ধারনা।"
"আমার ভাইয়ের মেয়ে আতিনা আইএলটিএসের ক্লাস নিচ্ছে। সে অনেক সুন্দরভাবে জিনিসগুলো ব্যাখ্যা করছে। চমৎকার উপস্থাপনা।"
"এ মাসের ৫ থেকে ১৭ তারিখ পর্যন্ত আমি বাংলাদেশে ছিলাম। খুব বেশি ব্যস্ততার কারণে অনেকের সাথে দেখা করা সম্ভব হয়নি বলে আমি অত্যন্ত দুঃখিত। এবারে কোভিড ১৯ এর কারনে বেশি সময় হাতে নিয়ে যাইনি ইচ্ছে করেই। কিছু জরুরী কাজ ছিল, ওগুলো করার জন্যই মূলত যাওয়া। যারা বই চেয়েছেন অনেককেই কুরিয়ার সার্ভিসের মাধ্যমে পাঠিয়েছি। যারা পেয়েছেন তারা একটু ইনবক্সে জানাবেন। যারা বইটি পেতে চান, তাঁরা আমাকে ইনবক্সে জানালে আমি কুরিয়ার করে বইটি পাঠানোর ব্যবস্থা করব।"
"সময় জার্নালে আমার লেখা বাঁশবুনিয়া গ্রাম থেকে পটুয়াখালী শহর (তিন) ছাপা হয়েছে।"
"সময় জার্নালে আমার লেখা বাঁশবুনিয়া গ্রাম থেকে পটুয়াখালী শহর দুই ছাপা হয়েছে।"
"বাঁশবুনিয়া গ্রাম থেকে পটুয়াখালী শহর 
A Journey by Boat 

তিন 
মায়ের বিয়ে

""তবু বলিয়াছি মার গলা ধরে, ""মাগো, সেই কথা বল,
রাজার দুলালে পাষাণ করিতে ডাইনী করে কি ছল!
সাতশ' সাপের পাহারা কাটায়ে পাতালবাসিনী মেয়ে,
রাজার ছেলেরে বাঁচায়ে কি করে পৌঁছিল দেশে যেয়ে।"" "" 
 
কবি সুফিয়া কামালের লেখা পল্লী স্মৃতি কবিতার এই লাইনগুলোর মত মাকে জড়িয়ে ধরে রূপকথা শোনার আবদার কখনো করা হয়নি। আমার মা কোন রূপকথার গল্প কখনো শোনার সুযোগ পেয়েছিলেন কি না বা তিনি আদৌ কোন রূপকথার গল্প জানতেন কি না তাও জানি না। তবে তাঁর জীবন কাহিনী রূপকথার চেয়ে কোন অংশে কম না, তাই মায়ের কাছে শুধু তাঁর ছোটকালের গল্প শোনার আবদার করতাম। 
- মা তোমার কত বছর বয়সে বিয়ে হয়েছে? 
- জানি না? 
- তোমার মনে নাই? 
- না। 
শুনে আমি হেসে কুটিকুটি হই। এ কেমন বিয়ের কনে যার নিজের বিয়ের কথা মনে নাই? 
- কবে শ্বশুর বাড়ি প্রথম আসলা? 
- মনে নাই। তবে আমার এক চাচিশাশুড়ি সালেহার মা আমাকে বলছে, 'মেরধার ঝি, তোমার মায় তোমারে লইয়া পেরথম যহন আমাগো বাড়ি বেড়াইতে আইছে, তোমার মায় তোমারে কোলে লইয়া আটতো আর তোমার ঠ্যাং দুইডা দুই পাশে ঝোলতো'।    
 
আমি বুঝতে পারি মায়ের বিয়ে বা তার পরবর্তীকালে শশুর বাড়ি আসার কথা কিছুই তাঁর মনে নেই। আমি যেন আমার মানসচক্ষে স্পষ্ট দেখতে পাই আমার নানি তার ৩-৪ বছরের শিশু কন্যাকে কোলে নিয়ে আমাদের বাড়ির উঠানে হাঁটছেন আর সেই শিশুটির লম্বা, ফর্সা দুই পা দুইদিকে দোল খাচ্ছে। 

আমার নানি মারা যান প্রথমে, মায়ের বয়স হয়তো ৫-৬ বছর হবে। কারণ আমার মায়ের তাঁর মায়ের কথা কিছুই মনে নাই। তারপরে নানা আর একটা বিয়ে করেন।  মায়ের সৎ মা ছিলেন গতানুগতিক সৎ মাদের মতই। তিনি মাকে আর মামাকে তেমন আদর করতেন না। তাই মা আর মামা তাঁদের মা মারা যাওয়ার পর থেকেই বেশিরভাগ সময় তাঁদের মামা বাড়িতে থাকতেন। মায়ের সৎ মায়ের এক ছেলে হওয়ার পরে আমার নানা মারা গেলেন। 

আমার মা আর মামার এবাড়ি ওবাড়ি করতে করতে আর স্কুলে ভর্তি হওয়া হলো না। 

আমার আব্বা একদিন তাঁর শশুরালয়ে গেছেন, তাঁর বয়স তখন নয় বা দশ বছর হবে। নানার ঘরের পিছনে রাস্তার পাশে ঘন জঙ্গল। আব্বা রাস্তা দিয়ে আসতে আসতে উপর দিকে তাকিয়ে দেখেন আম গাছের উঁচু ডালে বসে তাঁর বালিকা বধূ আম পাড়ছে। আব্বাকে দেখে বালিকা পালিয়ে গেলো লজ্জায়। (এই অংশটুকু আব্বার মুখ থেকে শোনা, তিনি একদিন তাঁর নাতি নাতনীদেরকে এই গল্প বলছিলেন। আমিও ওদের সাথে বসেছিলাম।) 
 
নানা মারা যাওয়ার পরে আমার দাদা-দাদি ভাবলেন তাদের বাড়ির বউ এবাড়ি ওবাড়ি ঘুরে বেড়াবে কেন বউয়ের নিজের বাড়ি থাকতে! তাই তারা সিদ্ধান্ত নিলেন মাকে আমাদের বাড়িতে এনে রাখবেন। মা নয়/দশ বছর বয়স থেকে শ্বশুর বাড়িতে থাকা শুরু করলেন। মামুও তাঁর মামা বাড়ি আর আমদের বাড়ি মিলিয়ে থাকতে শুরু করলেন।"
"বাঁশবুনিয়া গ্রাম থেকে পটুয়াখালী শহর 
A Journey by Boat 

দুই 

মায়ের বিভিন্ন নাম 
আমার মায়ের নাম ছোডগেদু রাখার কারণ তিনি সবার ছোট। তাঁর আগ দুই বোন আছেন। কিন্তু ইতির পরে পুনশ্চের মত আমার একমাত্র মামার জন্ম হয়। পুনশ্চের জন্মের পরে যেমন ইতির নাম পরিবর্তন করা হয় না, তেমনি আমার মায়ের ডাকনাম ছোডোগেদুও পরিবর্তন করা হয়নি। 

মায়ের পোষাকি নাম মেহের নেগা (যেটাকে আমার ডাক্তার বোন একটু আর্টিস্টিক করে রেখেছেন মেহের নীগার, নজরুলের নায়িকার নামে)। আমার বোন মেহের নীগার নামে একটা জনকল্যাণমূলক ফাউন্ডেশন করেছেন। 

আমি মাকে জিজ্ঞেস করি, 'মা, তোমার নাম কি'? 
- আমার নাম মেহের নেগা। 
আমি হাসতে হাসতে বলি, 'তাইলে ছোডোগেদু কার নাম'? 
- ছোডোগেদুও আমার নাম, বাবা আর মায়ে আদর কইরা ডাকত।
- আহারে, আদরের ডাক তো বেশিদিন থাকলো না। তোমার পরে মামু হওয়ার ফলে মামু হইলো ছোডোগেদু আর তুমি হইলা বড়োগেদু। 
আমি মায়ের সঙ্গে ফাজলামি করি। মা হাসেন, বলেন, 
- না, তোর মামু হওয়ার পরেও আমারে ছোডোগেদু-ই ডাকত, তোর মামুরে কালাম ডাকত। 
 
মা'র জন্মের অনেক বছর পরে যখন বরিশাল মেডিকেল কলেজ হাসপাতালে ভর্তি হলেন চিকিৎসা করার জন্য, তখন আমার মেজভাই আমার মায়ের নাম লিখালেন মেহেরুন্নেছা। আমার ভাই তখন বরিশাল মেডিকেল কলেজের ছাত্র। মানুষ তার নিজের ছেলেমেয়েদের নাম রাখে, আর আমার মায়ের ছেলেমেয়েরা তাঁর নাম রাখল। আমাদের ভাইবোনদের জন্ম সনদে ময়ের নাম আছে মেহেরুন্নেছা। মা মারা যাওয়ার পরে আমার শিক্ষানুরাগী পিতা, শুধুমাত্র নিজের নামটি লিখতে পারা আমার মায়ের নামে 'মেহেরুন্নেছা উচ্চ বালিকা বিদ্যালয়' নামে একটি বিদ্যালয় স্হাপন করেন আমাদের গ্রামে। 

আগের দিনে মেয়েদের বিয়ে হলে শশুর বাড়িতে তেমন কেউই তাদের নাম ধরে ডাকত না। আমার মায়ের বিয়ে হয়ে শশুর বাড়িতে চলে আসার পরে মুরুব্বিরা সবাই তাকে মেরধার (মৃধার)  ঝি বলে ডাকত। যদিও আমার মামুরা হাওলাদার। মা হওলাদার বাড়ির মেয়ে হওয়া সত্তেও কেন তাকে মৃধার ঝি ডাকা হয় এ রহস্য উদঘাটনের জন্য একদিন মাকে জিজ্ঞেস করলাম।
মা, তোমাকে কেন মেরধার ঝি ডাকে?
আমার বাবা মেরধা আছিলো, তাই। 
নানার কাজটা কি ছিল? 
জমি জাগা নিয়া কোন কাজ করত। 
বুঝলাম নানার পেশা ছিলো মৃধা, যা কিনা জমির খাজনা আদায়ের সাথে সম্পর্কিত। 
 
পরে অন্তর্জালের সহায়তায় মৃধা বংশের উৎপত্তি ও ইতিহাস জানলামঃ 

মৃধা বা মিরধা শব্দ আরবি এবং ফারসি ভাষা থেকে এসেছ । আরবি মির শব্দের অর্থ প্রধান। ফারসি ভাষায় ডিহ শব্দের অর্থ গ্রাম বা ছোট এলাকা। এই ডিহ শব্দেরই অপভ্রংশ বা সংক্ষিপ্ত রূপ ধা। মৃধাগণ ছিলেন বিভিন্ন সময়ে বিভিন্ন কাজে দায়িত্বপ্রাপ্ত। মৃধাগণ কখনো গ্রামের প্রধান, আবার কখনো একটি জমিদারি এলাকার প্রধান পিয়ন বা বার্তাবাহক (প্রসেস সার্ভার), আবার কখনো জমি জরিপের চেইনম্যান হিসাবে কাজ করতেন। 

মূলত মৃধাগণ ছিলেন :
- গ্রাম প্রধান।
- পরিদর্শক।
- নিরাপত্তার দায়িত্বে নিয়োজিত (আধা সামরিক কমান্ড)।
- ভূমি জরিপ সার্ভেয়ার।

এছাড়াও জমিদারের নিযুক্ত নিরাপত্তা বাহিনীর প্রধান। যারা বিদ্রোহী প্রজা ও অন্যান্য জমিদারের আক্রমণ থেকে জমিদারি রক্ষার দায়িত্বে নিয়োজিত থাকতেন। হিন্দু মুসলিম উভয় সম্প্রদায়ের মধ্যেই মৃধা পদবী আছে। পদবীধারীগণ বংশ পরস্পরায় নামের সাথে মৃধা শব্দটি ব্যবহার করে মৃধা বংশে পরিণত হয়। তবে আমার মামা এর ব্যতিক্রম। তাঁর নাম কালাম হাওলাদার। 

পরে আমার বড় ভাইয়ের জন্ম হলে মাকে আমার আব্বাসহ অনেকেই আতহারের মা বলে ডাকত।আমার জ্ঞান হওয়ার পর থেকে দেখে আসছি আব্বা মাকে আতহারের মা বলে ডাকেন। আমার খুব জানতে ইচ্ছা করে আমার বড় ভাইয়ের জন্মের আগের কয়েক বৎসর আব্বা মাকে কি বলে ডাকতেন? মা বেঁচে থাকতে এই দুস্ট প্রশ্নটি আমার মাথায় আসেনি, তাই জিজ্ঞেস করা হয়নি। আমার ভাইবোনদের কেউ জানে বলেও মনে হয় না। 

তবে আমার মায়ের মেহের নেগা নামটি আমার সবচেয়ে প্রিয়।"
"সময় জার্নালে আমার লেখা ছাপা হয়েছে।"
"বাঁশবুনিয়া গ্রাম থেকে পটুয়াখালী শহর 
A Journey by Boat 
 
এক 
মাকে অস্বস্তিতে ফেলা 
বাঁশবুনিয়া গ্রামের আমজেদ আলী মাস্টারের স্ত্রী মেহের নেগা ওরফে ছোডগেদু যখন জানতে পারলো যে সে আবারো মা হতে চলেছে, তখন তার আর অস্বস্তির সীমা পরিসীমা রইলো না। কি কারণে এই অস্বস্তি? একজন সুস্থ স্বাভাবিক সধবা নারীর মা হতে তো কোনই বাঁধা নেই। সমস্যা অন্যখানে। তার বড় মেয়ের বিয়ে হয়েছে এবং একটি ফুটফুটে নাতনী আছে, যার বয়স ১০ মাস। তার অন্য ছেলেমেয়েরাও বড় বড়। বড় ছেলে ঢাকা বিশ্ববিদ্যালয়ে মাস্টার্সে পড়ছে, বড় ছেলের পরে বড় মেয়ে, তারপরে মেজো মেয়ের বিয়ের কথাবার্তা চলছে।

বড় মেয়ের বিয়ের কিছু দিন পরে তার সবচেয়ে ছোট ছেলেটার জন্ম হয়। তখনো পারতে জামাইয়ের সামনে পড়তো না। মেয়ের হাতেই জামাইয়ের জন্য নাস্তা বা অন্যান্য সব খাওয়া দোতলায় পাঠিয়ে দিতো। আগের দিনের শাশুড়িরা জামাইয়ের সামনে এমনিতেই খুব একটা আসতো না, আসলেও এক হাত লম্বা ঘোমটা দিতো। আর গর্ভবতী অবস্থায় জামাইয়ের সামনে পড়া তো কঠিন লজ্জার বিষয়। 

মেহের নেগার বর্তমানে ছয় ছেলে তিন মেয়ে, তার আর ছেলেমেয়ের শখ নাই, দরকারও নাই। যারা আছে তারা বেঁচে বর্তে থাক আর লেখাপড়া শিখে মানুষ হোক এটাই তার চাওয়া। তার ছেলেমেয়েরা সবাই দুই বছর পরপর জন্মগ্রহণ করেছে। তার ছোট ছেলেটার বয়স ২২/২৩ মাস, তাই সে মনে করেছিলো আর বাচ্চা হবে না।   

মেহের নেগার স্বামী সাত মাইল দূরে অবস্থিত ইটবাড়িয়া গ্রামের প্রাইমারি স্কুলে চাকরি করেন। এই মুহূর্তে স্বামীর অনুপস্থিতিতে পুকুরঘাটের কাঠের সিড়িতে বসে মুখ ধুতে ধুতে তার অস্বস্তির কথাটা সে তার একমাত্র ছোট জা কালাবরুকে বলল, 
- খবিরের মা, আমার শরীরডা বেশি ভালো ঠেকতেছে না। আমার মনে অয় আবার বাচ্চা অইবে।

- ভালো খবর।

- তুমি তো ভালো খবর কইলা, আমার তো শরম করতেছে, এত বড় বড় পোলাপানের সামনে মুখ দেহামু কেমনে! আবার জামাইও আছে।

- বুজান, আমনে কোন চিন্তা কইরেন না। আমার বাপের বাড়ির একজনের তো মায়ের আর ঝিয়ের  একলগে বাচ্চা অইলো দুই দুইবার। আপনের তো নাতনীর আগে একজন আর পরে একজন অইবে।

এ কথা শুনে মেহের নেগা ওরফে ছোডগেদু অকুল পাথারে যেন কুল পেলো, মনে একটু সান্ত্বনা পেলো।

অসময়ে পৃথিবীতে আসতে চেয়ে মাকে বিব্রত করা সন্তানটি আর কেউ নয়, আমি।"
"গতকাল ছোটদার পা কবিতাটা পড়ে অনেকেই জানতে চেয়েছেন ঘটনাটা, তাই শেয়ার দিলাম। কি নিষ্ঠুরভাবে একজন সুস্থ মানুষকে কুপিয়ে দুই পা-ই দেহ থেকে বিচ্ছিন্ন করে ফেলেছে তা পড়লে শিউরে উঠতে হয়। আল্লাহ্‌র অশেষ দয়ায় আমার ভাই বেঁচে গেছেন।"
"ছোটদার পা 

কোনোদিন ছালাম কিম্বা টিপে দেয়া 
বা অন্য কোন ছলে,
স্পর্শ করেছি কি ও চরণ দুটো? 
আজ আর মনে নাহি পড়ে। 

তবে মনে পড়ে, সাইকেলের ক্যারিয়ারে বসিয়ে,
দুই পায়ে প্যাডেল মেরে পৌঁছে দিত স্কুলে। 
বান্ধবীরা চেয়ে থাকে, তোর ভাই বুঝি,
দারুণ দেখতে তো! 
গর্বে বুক ভরে, হেসে বলি, ভাবি হবি? 
একটি নয়, আছে মোর পাঁচ পাঁচটি ভাই।
একদিন সত্যি বান্ধবী বধুবেশে আলো করল ঘর। 

অনেকদিন পরে দেখা হলো ছোটদার সাথে, 
পায়ের জায়গায় শুধুই শূন্যতা, 
দেখে মনে হাহাকার জেগে উঠে, চোখ ভরে জলে । 
ঘাতকের নিষ্ঠুর কোপে, দেহ থেকে বিচ্ছিন্ন হয়েছে পা। 
তবু তার মুখে সেই সরল হাসি, কণ্ঠে সৃষ্টিকর্তার প্রতি কৃতজ্ঞতা।
""শুকুর আলহামদুলিল্লাহ্‌, তবুও তো বেঁচে আছি""!"
""
"অনেকদিন পরে মাকে দেখলাম,
না স্বপ্নে না, বাস্তবেও না। 
প্রায় ত্রিশ বছর আগের একটা ফটোতে।  
মা মুখটা একটু কাত করে,
তাকিয়ে আছে আমার দিকে।
তাকিয়ে থাকতে থাকতে,
ঝাপসা দুচোখে আমি আর কিছু দেখি না।    

মা"
"আজকের সময় জার্নালে আমার লেখা গল্প পরীবানু ছাপা হয়েছে।"
"আমার লেখা ছোটগল্প করিমুন্নেছা প্রকাশিত হয়েছে আজকের সময় জার্নাল ডট কম অনলাইন পত্রিকায়।"
"করিমুন্নেছা 
(ছোটগল্প) 
এক 
চৈত্রমাসের ঠাডাভাঙ্গা রোদের মধ্যে হেঁটে বাড়ি ফিরছে করিমুন্নেছা ওরফে গুজাবুড়ি। করিমুন্নেছাকে তার আসল নাম ধরে শেষবার কবে কে ডেকেছে সে কথা আর তার মনে নেই। খুব ছোটকালে বিয়ে হয়ে শ্বশুরবাড়ি আসার পরে মুরুব্বিরা সবাই তাকে বউ বলেই ডাকত। শুধু তার স্বামী আড়ালে আবডালে আদর করে তাকে 'নেছা' বলে ডাকত। পরে তার একমাত্র ছেলে মনিরের জন্ম হলে সবাই ডাকত মনিরের মা বলে। এখন বয়সের ভারে লাঠিতে ভর দিয়ে কুঁজো হয়ে হাঁটে বলে সবাই তাকে গুজাবুড়ি বলে ডাকে।  

করিমুন্নেছা মাইল খানেক দূরের মুন্সিবাড়ি গিয়েছিল জয়নাল মুন্সির চল্লিশা খেতে। বেশ কিছুদিন ধরেই লোকজন বলাবলি করছিল এই চল্লিশায় বুটের ডাল দিয়ে গরুর মাংস রান্না করা হবে। ঝাল ঝাল করে রান্না করা এই মাংসের স্বাদই আলাদা, অনেক রান্না একসঙ্গে হয় বলে মজাটা যেন কয়েকগুণ বেড়ে যায়। করিমুন্নেছার খুব শখ হয়েছে চল্লিশা খেতে যাওয়ার। সে সবাইকে বলে রেখেছে, ""তোরা যাওয়ার সময় আমারে লইয়া যাইস, কতদিন জোমাত খাই না""! আশপাশের বউ ঝিরা চল্লিশা খেতে যাওয়ার সময় তাকে ডেকে নিয়ে যায়। 

মাটিতে বসে মাটির সানকিতে করিমুন্নেছা অনেক মজা করে খায়, খেতে খেতে একটু যেন বেশিই খাওয়া হয়ে যায়। শেষে একটা কুরকুরে হাড্ডি পেয়ে বুড়ির চোখদুটো চকচক করে উঠে। মনে পড়ে জোয়ান বয়সের কথা, সে হাড় খেতে  পছন্দ করত বলে তার স্বামী সব সময় এমন কুরকুরে হাড় ওর পাতে তুলে দিত। তখন দাঁত ছিল, হাড় চিবিয়ে ধুলার মত গুড়া করে খেয়ে ফেলত। এখন দাঁতহীন মাড়ি দিয়ে হাড়টা খাওয়ার চেষ্টা করতে থাকে। বুড়ির সঙ্গে আসা লোকজনের খাওয়া শেষ, তারা হাত ধুয়ে এসে বলে, ""দাদি চলেন বাড়ি যাই""। 
-তোরা আউগা, আমি আইতে আছি। 

সবাই চলে যায়। হাড়  চুষতে চুষতে বুড়ির ঘুম পেয়ে যায়। একজন এসে বলে ""চাচি, আর এক ব্যাচের লোক খাইতে বসবে। এখন ওঠেন""। করিমুন্নেছা লজ্জিত হয়ে উঠতে চেষ্টা করে, কিন্তু পায়ে ঝি ঝি ধরে গেছে উঠতে পারে না। ছেলেটা হাত  ধরে তুলে লাঠিটা হাতে ধরিয়ে দেয়। করিমুন্নেছা ধীরে ধীরে হেঁটে বাড়ির পথ ধরে। মাঝ রাস্তায় আসার পরে করিমুন্নেছা একবার আকাশের দিকে তাকায়। সূর্য যেন আগুণের গোলা ছুঁড়ে মারছে, চোখ যেন ঝলসে গেলো। চারিদিকে তাকিয়ে করিমুন্নেছা দেখে একটা মানুষ তো দূরের কথা, কোথাও একটা গোরু বা ছাগলও বাঁধা নেই। রাস্তার দুই দিকে শুধু ফেটে চৌচির হওয়া ফসলের মাঠ। করিমুন্নেছার খুব হাঁসফাঁস লাগে, একবার মনে হয় মুন্সিবাড়ি ফিরে যায়। কিন্তু তাকিয়ে দেখে যে সে ঠিক মাঝ রাস্তায় চলে এসেছে। সামনে খন্দকার বাড়ির পরে হাওলাদার বাড়ি, তার পরেই তার ঘর। 

হাঁটতে হাঁটতে হাওলাদারদের নতুন বউ রোমেলার কথা ভেবে মনে শান্তি পায়। বউটা তাকে বড় ভালোবাসে। বাচ্চা হবে বলে বাপের বাড়ি গেছে অনেকদিন। ওর ছেলে হয়েছে বলে খবর এসেছে, খুব শীঘ্রই চলে আসবে। বউটার মনে অনেক দয়া, বউটাকে দেখার জন্য মনটা ছটফট করে। করিমুন্নেছা তার শরীরের সমস্ত শক্তি আর মনের জোর এক করে হেঁটে চলে। 

দুই 
বাচ্চা কোলে রোমেলা তার স্বামীর সাথে বাড়ি ফেরে দুপুরের দিকে। ওর শাশুড়ি বাচ্চাকে কোলে নিয়ে দোয়া পরে ফুঁ দিয়ে দেয়। এই ফাঁকে রোমেলা শাশুড়িকে ছালাম করে উঠতে উঠতে জানতে চায়, ""আম্মা পাশের বাড়ির দাদি কেমন আছে""?
- ভালোই আছে, আইজ আবার জোমাত খাইতে গেছে মুন্সি বাড়ি।
 
রোমেলা সেই ছেলেবেলা থেকেই ওর দাদির সঙ্গে ঘুমাত। দাদি কতো যে গল্প করত ওকে জড়িয়ে ধরে। মা কোন কারণে বকা দিলে বা মারলে দাদিই প্রশ্রয় দিত। ও যখন দশম শ্রেণীতে পড়ে তখন একদিন স্কুলে জরুরী খবর গেলো। বাড়ি এসে দেখে দাদি আর বেঁচে নেই। হঠাৎ স্ট্রোক করে মারা গেছে। দাদি মারা যাওয়াতে রোমেলা আকুল হয়ে কেঁদেছিল। ওর খুব মরে যেতে ইচ্ছা হতো, মনে হতো দাদি বেঁচে না থাকলে ওর বেঁচে থেকে কি লাভ ! ও অনেকদিন ওর দাদির খুটখুট করে পান ছেঁচার শব্দ, শ্বাসে-প্রশ্বাসের শব্দ শুনতে পেত। এমনকি দাদির গায়ের ঘ্রাণ, তার মাথায় মাখা ত্রিফলা তেলের ঘ্রাণও পেতো। মাঝে মাঝে ও দাদিকে দেখতেও পেতো। সেই সময় ওর মা অনেকদিন ওর সঙ্গে এসে ঘুমাত। আস্তে আস্তে ও স্বাভাবিক হয়। এইচএসসি পাশ করার পরে এই বাড়িতে বিয়ে হয়ে চলে আসে। বিয়ের সময় বাবার কাছে একটাই আবদার করে, ""আব্বা দাদির পালঙ্কটা আমি নিয়া যাবো""। 
- কেন রে মা! পুরানো পালঙ্ক নিলে তোর শ্বশুর বাড়িতে নিন্দা হবে, আমি ভালো কাঠ দিয়ে নতুন বক্স খাট বানায়া দেই।
- না আব্বা, আমি দাদির স্মৃতিচিহ্ন হিসাবে এই খাট নিতে চাই। দাদি এই বাড়িতে বউ হয়ে আসার পরে তার শ্বশুর তারে এই খাট বানায়ে দিছিলো। এই খাটে শুয়ে দাদি সারা জীবন পার করছে, আমিও এই খাটে শুয়ে আমার জীবন পার করতে চাই। তুমি আমার শ্বশুরবাড়ির লোকদেরকে বলবা যে এটা আমার শখ, তাইলে তারা কিছু মনে করবে না। 
  
একদিন করিমুন্নেসা পাশের বাড়িতে বউ দেখতে এসে মাটিতে বসে বউয়ের হাতের চুড়ি, কানের দুল, গলার হার সব নেড়েচেড়ে দেখে আর বলে, ""বউ, তোমার বাপের বাড়ি থাইকা এসব দিছে""? বুড়ির স্পর্শে বউয়ের শরীর কেমন করে ওঠে,  অনেকদিন আগের স্পর্শের কথা মনে পড়ে যায়। বউ ভালো করে বুড়ির দিকে তাকায়, মনে হয় ওর মৃত দাদি-ই কোনভাবে এখানে চলে এসেছে। 

বউ লাজুক হেসে বলে, ""জি দাদি, আমার আব্বা শখ কইরা দিছে। আমার শ্বশুর বাড়ির লোকে কিন্তু চায় নাই। আপনে মাটিতে বইসা আছেন কেন? খাটে উইঠা বসেন""। 
বলে হাত ধরে করিমুন্নেছাকে খাটে টেনে এনে বসায়। অনেকক্ষণ ধরে এটা ওটা গল্প করে। বিষয়টা বউয়ের শাশুড়ির পছন্দ না হলেও নতুন বউকে কিছু বলে না, কারণ বউয়ের বাপের বাড়ি থেকে দেয়া পালঙ্কেই বউ করিমুন্নেছাকে বসিয়েছে।

বুড়ির তিনকুলে কেউ নেই, আশপাশের বাড়িতে ভিক্ষা করে খায়। বেশি দূরে ভিক্ষা করতে যেতে পারে না, শরীরে কুলায় না।  আবার এক বাড়িতে ঘন ঘন গেলেও লোকে বিরক্ত হয়।  

রোমেলার রান্না ঘরের পাশেই বুড়ির ছিন্ন কুটির। রোমেলার রান্না শেষ হলেই কলাপাতার বেড়ার ফাঁক দিয়ে ফিসফিস করে ডাকে, ""দাদি, ও দাদি একটু মাছ রান্না করছি, নেন""। করিমুন্নেছা ফোকলা দাঁতে হেসে মাছের বাটি নিয়ে নেয়। রোমেলা  প্রথমদিকে শাশুড়ির অনুমতি নিয়ে দিত। পরে শাশুড়ি বিরক্ত হয় দেখে নিজে না খেয়ে, সেইটাই শাশুড়িকে লুকিয়ে করিমুন্নেছাকে দিত। শাশুড়ি টের পেয়ে ভাবে, ""আহা মেয়েটার দয়ার শরীর, শেষ বয়সে আমাকেও এই মেয়ে আদর যত্নে রাখবে""। 

একদিন রোমেলা কৈ মাছ রান্না করবে।  শাশুড়িকে জিজ্ঞেস করে, ""আম্মা,  কৈ মাছ কয়টা রান্না করব?' 
- আমাদের সবার জন্য একটা কইরা নেও, আর তোমার দাদির জন্য একটা নিও। না হলে তো নিজে না খাইয়া দিয়া দিবা, এমন করলে তোমার শরীর টিকবে? 

শাশুড়ির সহানুভূতি আছে দেখে এখন রোমেলা অনেক সময়ই করিমুন্নেছাকে খাওয়া দিতে পারে নিঃসঙ্কোচে। ও মনে মনে শাশুড়ির প্রতি কৃতজ্ঞতা জানায়।   

রোমেলা একদিন বলল,  ""দাদি আপনার চুলগুলো কেমন শুকনা হয়ে আছে। আসেন তেল দিয়ে দেই""। রোমেলা করিমুন্নেছার  চুলে তেল দিয়ে আঁচড়ে যত্ন করে একটা বেণী করে দিয়ে, আয়না সামনে ধরে বলে, ""দেখেন দাদি আপনাকে নায়িকা শাবনুরের মত লাগে""। 
শুনে বউয়ের শাশুড়ি জোরে জোরে শব্দ করে হাসে। করিমুন্নেছা বলে, ""হে কেডা? হের ও কি মোর লাহান দাঁত নাই, চুল পাহা আর চামড়া কুঁচকাইয়া গ্যাছে""?  
এবার রোমেলাও ওর শাশুড়ির মতো জোরে শব্দ করে হাসে। 
রোমেলা করিমুন্নেছাকে একটা শিশিতে বেশ খানিকটা নারিকেল তেল দিয়ে দিলো পরে মাখার জন্য। রোমেলা খেয়াল করে করিমুন্নেছা পান মুখে দিয়ে অনেক কষ্ট আর কসরত করে মাড়ি দিয়ে চিবিয়ে পান খায়।  

রোমেলা বাবার বাড়ি বেড়াতে গেলে করিমুন্নেছার জন্য দুইটা শাড়ি, একটা ত্রিফলা তেলের বোতল আর ওর দাদির পান ছেচুনিটা এনে দিলো। করিমুন্নেছা মনে মনে রোমেলার জন্য আল্লাহ্‌র কাছে প্রার্থনা করে। 

করিমুন্নেছার বড় কষ্টের জীবন। জওয়ান বয়সে স্বামী মারা গেলে মানুষের বাড়ি কাজ করে ছেলে বড় করল, বড় আশায় বুক বেঁধে। ছেলেকে বিয়ে দিয়ে নাতি নাতনীর মুখ দেখবে স্বপ্ন দেখে করিমুন্নেছা। কিন্তু না, সে স্বপ্ন তার পূরণ হয় না, তার একমাত্র ছেলে মনির মাত্র বাইশ বছর বয়সে সাপের কামড়ে মারা যায়। সেই থেকে করিমুন্নেছা একা থাকে। মানুষের একটু মায়া, একটু ভালবাসা, একটু স্নেহের পরশ থেকে সে বহুদিন বঞ্চিত। 

রোমেলার কথা ভাবতে ভাবতে করিমুন্নেছার  চোখ দিয়ে জ্ল গড়ায়। এটা আনন্দাশ্রু, সে সেই জল মোছার কোন চেষ্টা করে না। সে আরো দ্রুত হাঁটার চেষ্টা করে। 

তিন 
খন্দকার বাড়ি থেকে আলাল এসে হাঁপাতে হাঁপাতে বললো, ""চাচি, আপনেগো বাড়ির পাশের বাড়ির গুজাবুড়ি আমাগো বাড়ির বারান্দায় আইসা ফিট পড়ছে, মনে অয় মইরাই যাইবে""। 
শুনে রোমেলা বলল, ""আম্মা, আপনে বাচ্চা দেখেন আমি গেলাম""। 

শ্বশুড়ি কিছু বলার আগেই বউ মাথায় শাড়ির আঁচল তুলে দিয়ে আলালের সঙ্গে চলে এলো খন্দকার বাড়িতে। এসে দেখে একটা ঘরের খোলা বারাব্দায় অনেক ভিড়। রোমেনা  দৌড়ে গিয়ে সবাইকে বলল, ""সামনে থেকে ভিড় কমান, বাতাস আসতে দেন""। ও গিয়ে মাটিতে বসে পড়ে করিমুন্নেছার মাথাটা কোলে তুলে নিলো। একজনের হাত থেকে পাখা টেনে নিয়ে বাতাস করতে করতে বলে, ""ও  দাদি, চোখ মেলেন, কথা বলেন। আমি চইলা আসছি""।

রোমেলা কাঁদতেই থাকে। কান্না সংক্রামক, ওর কান্না দেখে উপস্থিত অন্য মহিলারাও কাঁদতে থাকে। কে যেন একজন বলল, ""ও আলাল, কবিরাজরে খবর দে""। 

এর মাঝে রোমেলার চোখ থেকে অশ্রু গড়িয়ে পড়ল করিমুন্নেছার কপাল, গাল আর চোখে। 

এতক্ষণ এতো লোক কত যে পানি ছিটাল, তাতে তার কিছুই হয়নি। যেন সে কোন প্রিয়জনের দুফোঁটা চোখের জলের-ই অপেক্ষা করছিল। করিমুন্নেছা এবার আস্তে আস্তে চোখ খুলে প্রথমে উদ্ভ্রান্ত দৃষ্টিতে এদিক ওদিক তাকিয়ে দেখে। পরক্ষনেই  ঠিক মাথার উপরে রোমেলার  মুখ দেখে বলল, ""ও বউ, তুমি আইছ""? 

করিমুন্নেছার চোখে মুখে ফুঁটে  উঠলো এক স্বর্গীয় ভুবন ভোলানো হাসি।

কুঁচকানো চামড়ার ফোকলা মুখের হাসিও যে এতো সুন্দর হতে পারে তা ওখানে উপস্থিত লোকজন নিজের চোখে না দেখলে বিশ্বাসই করতো না!"
"ফেইসবুকে প্রায়ই দেখি কেউ কেউ ""বন্ধুতালিকায় শুদ্ধি অভিযান চালাচ্ছি"", অথবা ""কিছু বন্ধুকে আনফ্রেন্ড করে দিব""  অথবা ""কিছু বন্ধুদেরকে ঝেঁটিয়ে বিদায় করব"" এ জাতীয় পোস্ট দেন। এর কারণ হিসাবে তাঁরা বলেন যে, ""এরা আমার লেখায় লাইক দেয় না বা কমেন্ট করে না""। 

এই সমস্ত হুমকি দেখে আমার হাসি পায, কিন্তু হাসব না কাঁদব ঠিক বুঝে উঠতে পারি না। সবই ঠিক আছে, কিন্তু  আনফ্রেন্ড করতে চাইলে ঘোষণা দিয়ে করার কি দরকার, করে ফেললেই তো হয়।  ফেসবুকে আনফ্রেন্ড করলে সেই দুঃখে তো কেউ আর কচু গাছের সাথে গলায় দড়ি দিতে যাবে না! এ যেন মাথায় পিস্তল ঠেকিয়ে লাইক, কমেন্ট আদায় করার ধান্দা। 

এটা বুঝতে হবে যে ফেইসবুকে লাইক কমেন্ট হলো অনেকটা ""গিভ অ্যান্ড টেক""-এর মতো। ফেইসবুকের অ্যালগরিদম না কি এভাবে কাজ করে, একজন যখন কারো লেখায় লাইক দেন বা কমেন্ট করেন, তখন তাঁর লেখা লাইকদাতার নিউজফিডে চলে যায় বা তাঁর চোখে পরে, তখন তিনি লাইক বা কমেন্ট করতে পারেন। অনেক লেখা হয়ত কারো চোখেই পড়ে না, তাই লাইক বা কমেন্ট করতে পারেন না। 

আবার লেখা ভালো হলে পরিচিত অপরিচিত অনেকের লাইক বা কমেন্ট পাবেন। প্রথম দিকে আমি অনেক সাই ছিলাম। তাই ভাবতাম লাইক বাটনে ক্লিক করলে কি জানি কি হয়, কমেন্ট করলে কে কি মনে করে। এখন অবশ্য কিছু কিছু লাইক দেই এবং কমেন্ট করি। কেউ আপনার লেখা না পড়েই লাইক দিতে পারে আবার কেউ পড়েও কিছুই করে না। আমি কেমন করে জানি? আমার পরিচিত অনেকেই আমাকে ফোনে বা সামনাসামনি বলেছে ফেইসবুকে আমার লেখা পড়ার কথা। কিন্তু তাঁরা কখনোই লাইক দেন না বা কমেন্ট করেন না। তাঁরা সম্ভবত ফেইসবুক ব্যবহারকারীদের জানাতে চান না যে তাঁরা ফেইসবুকে আছেন।"
"আমার লেখা আমেরিকায় দন্ত চিকিৎসা সময় জার্নালে আজ ২৪-৮-২০২১ তারিখে ছাপা হয়েছে।"
"আমেরিকায় দন্ত চিকিৎসা

আমাদের ছোটকালে দাঁত নড়ে গেলে বড়রা  বলতেন, ""হাত দিয়ে নাড়তে থাক""। প্রতিদিন সকাল বিকাল নাড়তে নাড়তে এক সময় দাঁতের গোড়ার শিকড় নরম হয়ে দাঁত আলগা হয়ে পড়ে যেত। মাঝেমাঝে দাঁত নাড়াতে ভয় এবং ব্যথা দুটোই লাগত। মা জোর করে ধরে টান দিলে দাঁত উঠে আসতো। আমরা সেই দাঁত নিয়ে ইঁদুরের গর্তে ফেলে দিতাম আর বলতাম, ""ইঁদুর, আমার চ্যাপ্টা দাঁত নিয়ে তোর চিকন দাঁত দে""। এখন ভাবি ভাগ্যিস ইঁদুর সেই বদলাবদলির মহান প্রস্তাবে রাজি হয়নি! ইঁদুরের মত চিকন দাঁত দৃষ্টিনন্দন কিছু হতো বলে মনে হয় না।  

আমার নিচের মাড়ির সামনের একটা দাঁত নড়ার পরে নিজে বেশি নাড়াইনি। মা ধরতে আসলে ভয়ে চিৎকার করে  ধরতেও দেইনি। ফলে কয়েকদিন নড়েচড়ে দাঁতটা শক্ত হয়ে গেল, আর তার পিছন দিকে আর একটা দাঁত ওঠা শুরু করলো। আব্বা আমাকে পটুয়াখালী একজন দাঁতের ডাক্তারের কাছে নিয়ে গেলেন। ডাক্তার দাঁতের গোড়ায় একটা ইঞ্জেকশন দিয়ে একটা কিছু দিয়ে গুতো দিলেন আর দাঁতটা পড়ে গেলো। আমার মনে আছে ডাক্তারকে আব্বা দুই টাকা দিয়েছিলেন। অনেক সময় অনেক প্রয়োজনীয় কথা বা তথ্য মনে থাকে না কিন্তু অনেক বাজে কথা মনে থাকে। 
 
আশির দশকে ইউনিভার্সিটিতে পড়ার সময়ে  আমার বান্ধবী গল্প করেছিল আমেরিকাতে না কি দাঁতের চিকিৎসা খুব ব্যয়বহুল। এটা এত বেশী যে ওর ভাই আমেরিকা থেকে দেশে এসে চিকিৎসা করালেও সস্তা পড়ে। আমি কথাটা বিশ্বাস অবিশ্বাস কিছুই করিনি, কি জানি সত্য হলেও হতে পারে। 

বেশ কিছুদিন আগের কথা। একদিন আমার মাড়ির একটা দাঁতে শুরু হলো ব্যথা। কথায় বলে, ""ভাত জ্বালা সয় দাঁত জ্বালা সয় না""। আমাদের বাসার কাছেই একজন বাংলাদেশি ডাক্তার আছেন, কিন্তু উনি আমার যে ইন্সুয়েরেন্স আছে  ওটা নেন না। আমার ডেন্টাল ইনসিওরেন্স আছে, কিন্তু প্রায় কিছুই কভার করে না। আমি অনেক খুঁজে আমার ইন্সুয়েরেন্স নেয় এমন একজন ডক্তারের কাছে গেলাম। অনেকক্ষণ (ঘন্টাখানেক হবে) বসিয়ে রেখে এক্সরে করল টেকনিশিয়ান। আবারো কিছক্ষণ বসে থাকার পরে একজন লেডি ডাক্তার এলো। এক্সরে প্লেটগুলো দেখে সে বলে, ""আমি সব রিসেপশানে বলে দিচ্ছি, কথা বলে সবকিছু বুঝে নাও""। বলে ডাক্তার চলে গেলো। আমি যে ব্যথায় কাতর হয়ে তার কাছে গেলাম, সেই ব্যথা নিয়ে সে কিছুই বলল না। আমার কোথায় ব্যথা বা কি সমাচার কিছু জানতে চাইল না, একটু দেখতেও চাইল না। কোন ঔষধও দিলো না। বাংলাদেশের ডাক্তাররা কিছু না হলেও তো পেইনকিলার দিত অন্তত। 
 
রিসিপশনে আসার পরে একজন মেয়ে আমাকে বলল যে  আমার যে দাঁতে ব্যথা, সেটাতে পোরসেলিন ফিলিং করাতে হবে। আর ৩/৪ টা দাঁতে রুট ক্যানাল করা লাগবে। আমার নিচের মাড়ির সামনের  দুটো দাঁত আলগা (সে লুজ বলেছে), যে কোন সময় পরে যাওয়ার সম্ভাবনা আছে। আমার মন খুব খারাপ হয়ে গেলো, মানুষের বয়স ৭০ বছর বা তার বেশি হলে দাঁত পড়ে আর আমার এত কম বয়সে দাঁত পড়ে যাবে! 
 
এবার সে আমাকে দাঁতের চিকিৎসার জন্য বিভিন্ন ডাক্তারের কাছে যাওয়ার তারিখ আর টাকার হিসাব দিতে লাগল। যে দাঁতে ব্যথা, তাতে পোরসেলিন ফিলিং  করতে লাগবে ১০০০ ডলার । এটার জন্য ডেট দিচ্ছে প্রায়ে ১৫ দিন পরে। তারো  ১৫ দিন পরে ডেট দিচ্ছে মাড়ি বিশেষজ্ঞের, যে কিনা পরীক্ষা করে দেখবে আমার ব্যথাওয়ালা দাঁতটা রাখা যাবে না উপড়ে ফেলতে হবে। সেই সঙ্গে আমার নিচের মাড়ির সামনের  দুটো দাঁতের ব্যাপারেও ফয়সালা হবে। আমি অবাক হয়ে গেলাম। যদি দাঁত রাখাই না যায়, তাহলে ১০০০ ডলার খরচ করে ফিলিং করব কেন? আমি বললাম, ""মাড়ি বিশেষজ্ঞের সাথে সাক্ষাতের তারিখটা আগে দেয়া যায় না? পোরসেলিন ফিলিং করার পরে দাঁত ফেলে দেয়ার তো কোন মানে নেই""। 

ওই মেয়ে কি বুঝল কে জানে বলল, ""ডাক্তারের অ্যাপোয়েন্টমেন্ট ডেট এভাবে পাওয়া গেছে, তাই এভাবে দিচ্ছি""। মাঝে মাঝে আমার মনে হয় আমেরিকায় উল্লেখযোগ্য সংখ্যক লোক নির্বোধ। সবসহ সে মোট ৫০০০ ডলার খরচের হিসাবের এক তালিকা আমার হাতে ধরিয়ে দিলো। আমার মন খারাপ দেখে মেয়েটা বলল যে আমি চাইলে সহজ শর্তে লোন নিতে পারি, দাঁতের চিকিৎসা করাতে। 

পরের দিন আমার বাসার কাছের বাংলাদেশী ডেন্টিস্টের কাছে গেলাম নিজের টাকায় দেখাব বলে। উনি আবারো এক্সরে করে বললেন, ""আপনার যে দাঁতে ব্যথা ওটাতে তো ফিলিং আছে, পোরসেলিন ফিলিং করতে বলল কেন বুঝলাম না। ওটাতে ইনফেকশন হয়েছে। আমি ঔষধ দিয়ে দিচ্ছি""। 
উনি আমাকে অ্যান্টিবাওটিক দিলেন। আমি খেয়ে ভালো হয়ে গেলাম।
 
আগে থেকেই আমার বাংলাদেশে যাওয়ার পরিকল্পনা ছিল, আমি ১১০০ ডলার দিয়ে রিটার্ন টিকিট কেটে চলে গেলাম বাংলাদেশে। দেশে এক ডেন্টিস্ট এক্সরে করে যেগুলোতে রুট ক্যানেল করতে হবে বললেন, সেগুলো সব আবার আমেরিকান ডেন্টিস্টের সাথে কমন পড়ল না। আরো দুইজন ডেন্টিস্টের সাথে যোগাযোগ করে শেষ পর্যন্ত একজনকে দিয়ে রুট ক্যানেল করালাম সবসহ হাজার চল্লিশেক টাকা লাগলো। সত্যি আমেরিকা থেকে বাংলাদেশে গিয়ে দাঁতের চিকিৎসা করালে খরচ অনেক কম পড়ে। মেক্সিকান আমেরিকানদের অনেকে মেক্সিকো গিয়ে চিকিৎসা করিয়ে আসে। 

আমার এখনকার ডেন্টিস্ট ইন্ডিয়ান (গুজরাটি)। সে দাঁত স্কেলিং আর ফিলিং করা ছাড়া আর কিছু করতে পারে না। দাঁত তুলতে হলে অন্য ডেন্টিস্টের কাছে পাঠায়। আমার একজন কলিগ আমাদের অফিসের অনেককেই তাঁর কাছে পাঠিয়েছে। ডাক্তার বড়দিন উপলক্ষে সেই কলিগকে একটা গিফট কার্ড দিয়েছে। কলিগ মনে করেছে  বিশ ডলার হবে। বাসায় গিয়ে দেখে ২০০ ডলারের গিফট কার্ড। কলিগ ডাক্তারকে ফোন করে বলল, ""ডাক্তার, এতো টাকার গিফট কার্ড কেন দিয়েছ""? 
- তুমি আমাকে এত রোগী পাঠিয়েছ, তাই। এটা অনেক সামান্য গিফট। 

ডাক্তার প্রতি বছর আমার কলিগকে গিফট দেয়া ছাড়াও আমাদের অফিসের সবার জন্য চকলেটের প্যাকেট পাঠায়। আমি একদিন বললাম, ""ডাক্তার এটা তো তোমার ভালোই বুদ্ধি। আমাদেরকে চকলেট খাওয়াচ্ছ, যেন চকলেট খেয়ে আমাদের দাঁত নষ্ট হয় আর তোমার রোগীর সংখ্যা বেড়ে যায়""।

ডাক্তার বলল, ""কি করব, তোমাদেরকে তো আমি ওয়াইন গিফট করতে পারি না! তাহলে আবার ড্রিঙ্ক করে গাড়ি চালানোর অপরাধে জেল, জরিমানা বা এমন কি চাকরিটাও চলে যেতে পারে। তখন আবার আমাকে দোষ দিবা""।  
ডাক্তারের জবাব শুনে আমি লাজবাব।

ও আর হ্যাঁ ওই যে রিসিপশনের মেয়েটা বলেছিল যে আমার নিচের মাড়ির সামনের দাঁত দুইটা লুজ বা আলগা বা নড়বড়ে, সেই দাঁত দুইটা এখনো (প্রায় দশ বছর পরেও) বহাল তবিয়তে আছে। 

মনে হয় কোন মাড়ি বিশেষজ্ঞের কাছে না যাওয়ার কারণেই উহারা নড়বড়ে হওয়া সত্ত্বেও এক দশক যাবত টিকিয়া আছেন।"
"এক বছর আগের লেখা।"
"আমেরিকান মদদপুষ্ট আধুনিক অস্ত্রে সজ্জিত এবং প্রশিক্ষিত আফগান সেনাবাহিনীর তিন লক্ষ সৈন্যকে মাত্র দুই সপ্তাহে পঁচাত্তর হাজার তালেবান হটিয়ে দিলো।

এটা দেখে কেন যেন নবাব সিরাজউদ্দৌলার পরাজয়ের কথাটা মনে পড়ে গেলো। পলাশীর যুদ্ধে নবাবের সেনাবাহিনী পুতুলের মত দাঁড়িয়ে ছিল।

দুটো বিষয় কি তুলনাযোগ্য?"
"আলহামদুলিল্লাহ, 'প্র' প্রকাশনী থেকে আমার প্রথম বই প্রকাশিত হলো। বইয়ের নাম পোকোহন্টাস-একজন নেটিভ আমেরিকান রাজকন্যা। বইটির প্রচ্ছদ এঁকেছেন ব্রত রায় (Brata Roy)। প্রকাশক মহিউদ্দিন খালেদ। 

ছেলেবেলা থেকেই মনে মনে ইচ্ছা ছিল লেখক হওয়ার কিন্তু কখনো সাহস করে লেখা হয়ে ওঠেনি। সময়ের অভাবও অন্যতম কারণ। এছাড়াও প্রকাশকের পিছনে লেখকদের পাণ্ডুলিপি নিয়ে ঘোরার কাহিনী পড়ে আমার মনে হয়েছে অত ধৈর্য আমার নেই। 

যাইহোক, ফেইসবুক না থাকলে হয়ত লিখতামই না। ফেসবুকে অল্পস্বল্প লেখালেখি শুরু করি, তাতেই একটু সাহস পাই একটা পুরো উপন্যাস লেখার। 

আমার আর একটা ইচ্ছা ছিল যে রিটারমেন্টের পরে সমাজকল্যাণমূলক কাজ করব। যদিও আমি একটি সমাজকল্যাণমূলক প্রতিষ্ঠানে চাকরি করি, কিন্তু বেতনের বিনিময়ে। তাই দুটোকে একত্র করে ঠিক করেছি, এই বই বিক্রি করে যত টাকা পাব সবই দান করে দিবো। 

১৯৭৫-৭৬ সালের দিকে বিদেশ থেকে পুরানো কাপড় আসত, কাপড়ে মুড়িয়ে টাইট করে বেঁধে। ওগুলোকে বলা হতো গাইট। আমার সেজোভাই (সেজদা) একদিন এক গাইটওয়ালা চাচাকে জিজ্ঞেস করলেন, ""চাচা লাভ কেমন হয়""?
- লাভ আর কি অইবে বাজান। ওই যে মাইনসে মোরে গাইডয়ালা কইয়া ডাকে, হেইডাই লাভ। 

ওই চাচার মত বই লিখে আমারও লাভ বইওয়ালা মানে লেখক হওয়া।      

বই কিনে যেমন কেউ দেউলিয়া হয় না, তেমনি বই বেচেও কেউ ধনী হয় না (একমাত্র ব্যতিক্রম হুমায়ূন আহমেদ)। তাই বই কিনুন, বই পড়ুন, প্রিয়জনকে বই উপহার দিন। 
  
যারা বইটা পড়তে আগ্রহী আমাকে ইনবক্সে জানাবেন, আমি পাঠানোর চেষ্টা করব। 

বইয়ের ভূমিকাটা এখানে দিয়ে দিলাম

 
আমি আমেরিকায় একটি উপজাতীয় (ট্রাইবাল) সমাজ সেবামূলক প্রতিষ্ঠানে চাকরি পাওয়ার পর থেকে আমেরিকার বিভিন্ন উপজাতির উপরে লেখাপড়া করা শুরু করি এবং এদের সর্ম্পকে জানার চেষ্টা  করি। ইউরোপীয়রা আসার পর থেকে তাদের সাথে স্থানীয়দের যুদ্ধ-বিগ্রহ, সংঘাত লেগেই থাকতো। এক সময়ে আমি জানতে পারি যে, একজন উপজাতীয় রাজকন্যা ভালবেসে বিয়ে করেছিল একজন ব্রিটিশকে। যদিও সেই রাজকন্যা বিবাহিতা এবং একটি পুত্র সন্তানের জননী ছিলো। আমি ভাবতে থাকি কি এমন তীব্র আকর্ষণ ছিল যাতে সে একজন অপরিচিত সাদা চামড়ার লোকের প্রতি আকৃষ্ট হয়ে স্বামী এবং সন্তানকে ছেড়ে চলে গেলো। ভাষাও তো জানতো না কেউ কারো! 

এই ঘটনাটা আমাকে মুগ্ধ করে, আরো জানার আগ্রহ নিয়ে আমি আরো পড়াশোনা করতে থাকি। সেই উপজাতীয় রাজকন্যা কেন দুই দুইবার তার বাবার শত্রুর জীবন বাঁচায়? সে কি প্রথম দেখায়ই  সাদা চামড়ার লোকের প্রেমে পড়েছিলো? পরে ঘটনাচক্রে আরো একজন ব্রিটিশের সাথে কিভাবে  জড়িয়ে যায় তার  জীবন?   

ইংরেজদের কাছেই বা কেমন ছিলো ছোট ছোট জাহাজে করে উত্তাল আটলান্টিক মহাসাগর পাড়ি দিয়ে আসা স্বপ্নের দেশের জীবন? তারা কি পূরণ করতে পেরেছিলো তাদের স্বপ্ন? তাদের এই যাত্রাপথ কি কুসুমাচ্ছাদিত ছিল? ক্ষুধার জ্বালায় তারা কি মৃত বা জীবিত মানুষ হত্যা করে খেয়েছিল? 

যুদ্ধ, সংঘাত, নিষ্ঠুরতা, ক্ষুধা, অপহরণ, প্রতারণা আর প্রেম নিয়ে আবর্তিত ইতিহাস ভিত্তিক এ উপন্যাসে আমি উপজাতীয় রাজকন্যা পোকোহন্টাসের সংক্ষিপ্ত জীবনী আর আমেরিকায় প্রথম ব্রিটিশ উপনিবেশের কাহিনী তুলে ধরেছি।"
"অনেকদিন আগে কোন এক বইয়ে পড়েছি লেখক ভারতের কোন এক বাড়িতে বেড়াতে গেছেন। সেখানে খাওয়ার সময় ওনাকে মাংস দিয়ে ভাত খেতে দেয়া হয়েছে। লেখক কাউকে কিসের মাংস জিজ্ঞেস না করে খাসির মাংস মনে করে ভাত খেলেন। সবাই একসঙ্গে খেয়ে ওঠার পরে বাড়ির কর্তা জিজ্ঞেস করলেন, ""মাংসটা কেমন লাগলো""? 

লেখক বললেন, ""বেশ মজাই তো""। গৃহকর্তা বললেন, ""ওটা কুকুরের মাংস ছিল""। তখন লেখকের  মনে পড়ল যে উনি এই বাড়িতে আসার পরে একটা নাদুসনুদুস কুকুর ঘোরাফেরা করতে দেখেছেন। উনি জানতে চাইলেন, ""ওটা কি সেই কুকুরটার মাংস ছিল""? ভদ্রলোক উত্তর দিলেন, ""হ্যাঁ""। 

কুকুরের মাংস জানার পরে লেখকের কেমন অনুভূতি হয়েছিলো বা উনি হড়হড় করে বমি করেছিলেন কি না তা অবশ্য জানা যায়নি। 

একদিন আমার অফিসে একজন সহকর্মীর  কিউবিকলের পাশ দিয়ে যাচ্ছি, দেখি কয়েকজন মিলে চিপসের ঠোঙ্গার মধ্যে থেকে লম্বা লম্বা কি যেন বের করে খাচ্ছে। যার হাতে ঠোঙ্গা ধরা ও বলল, 'খাইবা'? আমি হাতে নিয়ে এক কামড় দিয়ে জিজ্ঞেস করলাম, ""কি এটা""? ও বলল, ""পর্ক ভাজা""। চিপসের প্যাকেটেও যে ওই জিনিস থাকতে পারে কে জানত! বাকিটা ইতিহাস। 

আমি খুলনায় চাকরি করি ১৯৯০ সালের অক্টোবর থেকে ১৯৯৮ সালের ডিসেম্বর মাস পর্যন্ত। এই সময়ের মধ্যে বহুবার ঢাকা-খুলনা যাতায়াত করতে হয়েছে। তখন এয়ার কন্ডিশনড গাড়ি ছিল না, কমপক্ষে আট ঘণ্টা লাগত তিনটা ফেরি পার হয়ে খুলনা যেতে। মাঝে মাঝে ফেরিঘাটে দেরি হলে দশ-বারো ঘন্টা লেগে যেত। সবচেয়ে বেশি কষ্ট হতো টয়লেট আর খাওয়া দাওয়া নিয়ে। দুই একবার ঠেকায় পরে গাবতলি বাসস্ট্যান্ডের টয়লেটে যেতে হয়েছে। সবচেয়ে খারাপ অবস্থা ফেরির টয়লেটের। এতো উৎকট অ্যামোনিয়ার গন্ধ যে নাড়িভুঁড়ি ঠেলে উঠে আসতে চায়, আমি ভাবতাম, চারিদিকে এতো পানি, কেন লোকে একটু পানি ঢালে না। 

বাচ্চার গুড়া দুধের কৌটা, পানির ফ্লাক্স, চিনির কোটা ইত্যাদি, আবার নিজেদের জন্য একটু খাওয়া বেঁধে নিয়ে যেতাম। আরিচা ফেরিঘাটে নেমে মাঝেমাঝে আমার হাজব্যান্ড আর ছেলে ভাত খেত। খুলনা পর্বের অনেকদিন পরে খবরের কাগজে খবর এলো যে আরিচা ফেরিঘাটে কুকুরের মাংস খাসির মাংস হিসেবে রান্না করে লোকদেরকে খাওয়ানো হয়। আমি ওদের বাপ-বেটাকে বললাম, ""তোমরা কত যে কুকুরের মাংস খেয়েছো কে জানে""! তারা প্রতিবাদ করে বলে, ""না, আমরা ওখানে কোনদিন খাসির মাংস খাই নি। আমরা মুরগির মাংস খেয়েছি""। 

আমি বলি, ""ওই মুরগি যে মরা ছিল না তা কেমন করে জানলে""? 
ছেলে বলে, ""জ্যান্ত মুরগি রান্না করবে কেমন করে""?
আমি ভাবি তাও তো ঠিক।  

চীনে দশদিনের সফরে গিয়ে বেশিরভাগ সময়ই কেএফসি আর ফল খেয়ে কাটিয়েছি। কেএফসি খেতে খেতে বিরক্ত হয়ে একদিন  ভাতের সন্ধানে বের হলাম। সদলবলে গেলাম এক রেস্টুরেন্টে। খাওয়া অর্ডার দেয়াই মুশকিল, কেউ এক বর্ন ইংরেজি বোঝে না। আঙ্গুল দিয়ে দেখিয়ে দেখিয়ে খাবার অর্ডার দিলাম। খেতে বসে ভাবলাম একটু ঝাল হলে ভালো হত। প্রথমে ওদের ডিসপ্লেতে রাখা খাবার-দাবারের মধ্যে কাঁচামরিচ খুঁজে পেলাম না। এবারে আমার জানা সবগুলো ভাষায়ই কাঁচামরিচ চাইলাম। উল্লেখ্য আমি বাংলা এবং ইংরেজি ছাড়া আর কোন ভাষা জানি না। কেউ কিচ্ছু বুঝল না। এবার হতাশ হয়ে ব্যাগ থেকে কাগজ কলম বের করে একটা কাঁচামরিচের ছবি আঁকলাম। না, ছবি দেখেও চিনল না, অবশ্য আমার আঁকা বলে কথা ! আমি সরলরেখা আঁকলে তার নিচে লিখে দিতে হয় সরলরেখা আর বক্ররেখা আঁকলে তার নিচেও লিখে দিতে হয় বক্ররেখা। 

আমরা দেশে যে কোন জায়গায় খেতে বসে যাই জানতে চাই না কিভাবে জবেহ করা হলো, মানে হালাল কি না। কিন্তু প্লেনে উঠার পর থেকেই শুরু হয় আমাদের জিজ্ঞাসা। বিদেশে বেশিরভাগ মানুষই অবশ্য হালাল বলতে পর্ক না বোঝে। কিন্তু চাইনিজরা যে কাকে কি বোঝে কে বা জানে! একবার দেশ থেক আমেরিকা যাচ্ছি চায়না সউদার্ন এয়ালাইন্সের প্লেনে করে। এয়ার হোস্টেস এসে জানতে চাইল কী খেতে চই। ওর সাথে কথাবার্তা বলার ঝামেলা এড়ানোর জন্য বললাম, ""ভেজটেরিয়ান মিল দাও""। কথা কি বলবো, ও আমার বাংরেজি বুঝবে না, আমিও ওর চ্যাংরেজি বুঝব না। 

একটু পরে সে আমার সামনের খাবারের বাক্স রেখে, আঙ্গুল দিয়ে বাক্সের এক কোনায় দেখিয়ে বলল, ""ওইটা কিন্তু পর্ক""।    

জীবনে এই প্রথম জানলাম যে পর্কও ভেজটেরিয়ান খাবারের মধ্যে পড়ে!"
"পান্তা কাহিনী

কিশোয়ার চৌধুরী পান্তাভাত খাইয়ে অস্ট্রেলিয়ায় বাজিমাত করেছেন। কে জানে কত হাজার বছর আগ থেকে আপামর বাঙালি জনগণ সকালের নাস্তায় পান্তাভাত খেয়ে আসছে। আমি বা আমার বয়েসি যারা বাংলাদেশের গ্রামাঞ্চলে মানুষ হয়েছি তারা সবাই খেয়েছি। এখনো গ্রামের লোকজন সকালে পান্তাভাত খেয়ে দিনের কাজ শুরু করে। 

পান্তাবুড়ির গল্পটা মনে হয় সবারই জানা। তাও বলি। এক বুড়ি একা থাকে ছোট্ট কুড়েঘরে গ্রামের এক প্রান্তে। বুড়ি রাতে ভাতের হাঁড়িতে পানি দিয়ে বারান্দায় ঝোলানো শিকায় রেখে দেয়, সকালে পান্তা খাবে বলে। এক চোর এসে রোজ তার শিকা থেকে পান্তা চুরি করে নিয়ে যায়। সকালে বুড়ি উঠে দেখে পান্তা নেই, তাকে উপোষ করতে হয়। এইভাবে কিছুদিন গেলো। কিন্তু কথায় বলে, ""চোরের দশদিন, গৃহস্থের একদিন""! বুড়ি একদিন বুদ্ধি করে এক কাজ করলো। ওই রাতে চোরের চিৎকারে প্রতিবেশীরা দৌড়ে এসে দেখে, চোর হাতে শিং মাছের কাঁটার গুতো খেয়ে ব্যথায় লাফাছে। সবাই বুঝে গেলো চোরকে শায়েস্তা করতে বুড়ি পান্তাভাতের হাঁড়িতে শিং মাছ রেখেছিল। এর পর থেকে আর বুড়ির পান্তাভাত  চুরি হয়নি। 

এই গল্প পড়ে আমি ভাবতাম, ""বুড়ির পান্তাভাতের হাঁড়ি বারান্দার  শিকায় না রেখে ঘরে রাখলেই তো পারে, আর চুরি হয় না""। কিন্তু তাতে যে গল্প হয় না, সে কথা বুঝতে পেরেছি অনেক পরে। 
 
ধান, নদী, খাল এই তিনে বরিশাল। বরিশাল অঞ্চলের লোকজন বিশেষ করে আমরা আমাদের বাড়িতে তিনবেলা ভাত খেয়ে বড় হয়েছি।আমার ছোট ছেলে একদিন জানতে চাইল, ""মা, তোমরা ছোটকালে কী কী নাস্তা (স্নাকস) খাইতা""? উত্তর দিতে গিয়ে আমি হোঁচট খেলাম। মনের অলিগলি খুঁজে যা পেলাম তার সবই ধানজাত, যেমন চিড়া, মুড়ি, খই, মোয়া আর চালের গুঁড়া দিয়ে তৈরি নানা ধরনের পিঠা। আটা বা ময়দার রুটি বা পরোটা কখনোই নাস্তায় খাইনি। ময়দা দিয়ে মা একটা পিঠা বানাত শুধু। শীতের সকালে গরম ভাত ডাল, আলুভর্তা, ডিমভাজি বা তরকারি দিয়ে খেয়ে স্কুলে যেতাম। গরমের দিনে পান্তাভাত যে কোন তরকারি, ডাল, ডিমভাজি বা আলুভর্তা দিয়ে খেতাম। আমাদের এলাকায় ইলিশ মাছ ভালোই পাওয়া যেত, কিন্তু পান্তা যে ইলিশ দিয়েই খেতে হবে এমন কোন নিয়ম ছিল না। 

শহরে এসে সকালে রুটি খেতে আমার মোটেই ভালো লাগে না। ফ্রিজের আনাচে-কানাচে, চিপা-চাপায় আমি কয়টা ভাত খুঁজে মরি। ভাত থাকলে অন্য কিছু খাই না। 

আমি সন্তানসম্ভবা জেনে আমার মেজোভাই (ডাক্তার) বললেন, ""তুই ঠিকমত খাওয়া দাওয়া করিস কিন্তু, না হলে বাচ্চা হবে ইঁদুরে বাচ্চার মত""। শুনে আমার গা ঘিন ঘিন করে উঠলো, চোখের সামনে ভেসে উঠল কিলবিল করতে থাকা কতগুলো ইঁদুরের বাচ্চা। কোথায় যেন দেখেছিলাম ছোট ছোট কতগুলো ইঁদুরের বাচ্চা। তাদের তখনো চোখ ফোঁটেনি, হালকা গোলাপি রঙের, আঙ্গুলের চেয়েও ছোট সাইজের বাচ্চাগুলো হাত পা নেড়ে কিলবিল করছিল! 

আমার ছেলে হওয়ার কয়েক মাস আগে রোজা পড়ল গরমের মধ্যে। বাঙালির যেমন তিন হাত,  ডানহাত, বামহাত আর অজুহাত। আমি বাচ্চার পুষ্টির অভাব হবে এই অজুহাতে রোজা রাখিনি। কিন্তু বাসায় অন্য যারা রোজা রাখবে তাদের খাওয়া দেয়ার জন্য উঠতে হয়। রোজাদারের খেদমত করাও সওয়াবের কাজ। ওদের জন্য খাওয়া-দাওয়া গরম করে টেবিলে দেই। তখন ভাবি বসে থেকে সময়ের অপচয় করে লাভ কি? অপচয়কারি শয়তানের ভাই, তাই বসে না থেকে খাই। খাওয়া শেষে বেঁচে যাওয়া ভাত কয়টায় পানি দিয়ে দেই। সকাল ৯টার দিকে ঘুম ভেঙ্গে পেটে ছুঁচোর নাচন টের পাই। আবার ইঁদুরের বাচ্চার চেহারা চোখে ভাসে!  দ্রত খাবার টেবিলে গিয়ে শুকনা মরিচ পোড়া, কাঁচা পিঁয়াজ আর ডিমভাজি দিয়ে আরাম করে পান্তাভাত খাই। এইভাবে খেতে খেতে আমার ওজন যা বাড়ার কথা ছিল তার চেয়ে বেশি বেড়ে গেলো। আমি লম্বা চওড়ায় প্রায় সমান হয়ে, ছোটখাটো হাতির আকার ধারণ করলাম। মুখ চোখ ফুলে চেহারা ঢলো ঢলো হয়ে গেলো। ডাক্তার পায়ের পাতায় আঙ্গুল দিয়ে চাপ দিলে, আঙ্গুল ডেবে গেলো। ডাক্তার বললেন, ""রক্তশূন্যতার কারণে শরীরের সেলগুলো পানি ধরে রেখেছে। আর ভাত খাওয়া চলবে না, রুটি খেতে হবে। না হলে প্রি-একলামম্পশিয়া হয়ে যাবে""। ভয়ে রুটি খাওয়া শুরু করলাম, পান্তা পার্টি ইজ ওভার। আমার অবস্থা হলো, ""কষ্টে বাঁচিয়া রহিল নন্দলাল""- এর মত। অতি কষ্টে দিন পার করে সিজারিয়ানের মাধ্যমে সুন্দর একটি পুত্রসন্তান লাভ করলাম। ইঁদুরের বাচ্চার ফোবিয়া দূরীভূত হলো।

রমনা বটমূলে যখন থেকে পহেলা বৈশাখের অনুষ্ঠানের আয়োজন করা শুরু হলো, তখন থেকে পান্তা-ইলিশ আনুষ্ঠানিকভাবে খওয়ার প্রথা শুরু হলো। গ্রাম বাংলার কোটি মানুষের পান্তায় লবণ, কাঁচামরিচ বা শুকনা মরিচ পোড়া হলেই চলে, বা কিছু বাসি তরকারি। অনেকের অবস্থাই তো,

""নুন আনতে পান্তা ফুরায়,
পান্তা আনতে নুন"" 

আমার শশুর বাড়িতে পান্তায় সরিষার তেল দেয় একটু। আমার বড় ছেলে আর তার বাবা দেয়। 

আমরা শখ করে মাঝে মাঝে পান্তাভাত খাই। এইতো সেদিন খেলাম আলুভর্তা, লাল পিঁয়াজ, শুকানা মরিচ অল্প তেল দিয়ে টালা, কোরবানির মাংস ভাজা দিয়ে। এক কথায় অনন্য। ডাক্তারদের জ্বালায় আরাম করে একটু পান্তাভাত খেতে পারি না, সারাক্ষণ শুধু ভয় দেখায়।"
"ডিক্সি ফায়ার

বৃষ্টি নামের দুষ্ট মেয়ে চড়ে মেঘের ভেলায়,
অভিমানে চলে গেলো সুদূরের ঐ বাংলায়। 
সেথায় গিয়ে মেঘের ভার বইতে নাহি পারে,
প্রকৃতির কান্না হয়ে রাতদিন শুধু ঝরে।
 
হেথায় সূর্যতাপে আগুন ঝরে, ধু ধু প্রান্তর,
পাহাড় জুড়ে শুকনা ঘাস আর পাতার মর্মর।
তৃষ্ণার জ্ল খুঁজে ফেরে বনের পশু, পাখি,
গিয়ে দেখে লেক, ঝর্না শুকিয়ে গেছে একি!  
 
বৃষ্টিবিহীন বনের ভিতর লাগলো দাবানল,
দাউ দাউ দাউ আগুন জ্বলে মাইলের পরে মাইল।
ফায়ার ব্রিগেড পানি ছিটায় আকাশ, ভূমি থেকে, 
আগুণের মহাসাগরসম তৃষ্ণা মেটে না ছিটেফোঁটা জলে।
সর্বগ্রাসী বহ্নিশিখা বেড়েই চলেছে সপ্তাহ দুয়েক ধরে।

নাম পেলো সে ""ডিক্সি ফায়ার"", পেলো বৃহত্তের খেতাব,
তাতেও ঐ রাক্ষুসি দাবানলের ঘোচে না বুভুক্ষ স্বভাব। 
জ্বালিয়ে দিচ্ছে, পুড়িয়ে দিচ্ছে, বন-জঙ্গল, জনপদ। 
পাঁচ লক্ষ একর জুড়ে জ্বলছে অবিরাম। 

বনের সব পশু-পাখি, পোকা-মাকর ছুটছে প্রাণপণে, 
কত জীবন ভস্ম হলো কে বা তা জানে! 
আমরা মানুষেরাই দায়ী তোমাদের এ দুর্ভোগে।
পারো যদি ক্ষমা করে দিও আমাদের। 

বিশ্ব উষ্ণায়ন নয়ত অলীক, কল্পনা।
প্রকৃতির প্রতি দয়ামায়াহীনতা,
সম্পদ ব্যবহারে স্বেচ্ছাচারিতা,
মানব সভ্যতাকে ধ্বংসের তরিকা। 

ওগো মিষ্টি মেয়ে বৃষ্টি,
চলে এসো অভিমান ভুলে, 
মুষলধারে কয়েক ঘণ্টা ঝরে, 
নিভিয়ে দাও দাবানল।  
বাঁচাও লক্ষ-কোটি প্রাণ,
গাছেদের, প্রাণীদের, পোকাদের। 
ঝরতে ঝরতে ক্লান্ত হলে পরে, 
মেঘের বুকে মাথা রেখে ঘুমিয়ো চুপটি করে।"
"মা 

পেতাম যদি ফিরে আবার ছোট্টবেলা,  
দৌড়ে গিয়ে জড়িয়ে ধরতাম মায়ের গলা।
অভিমানে ঠোঁট ফুলিয়ে বলতাম,  
""দুষ্ট মেয়ে কোথায় তুমি পালিয়ে ছিলে,
হারিয়ে যেতে দেবো না আর কোন ছলে"" ।"
"আপা, ম্যাডাম না স্যার  

এক সাংবাদিক একজন কৃষি কর্মকর্তাকে ‘ভাই‘ বলে ডাকায় রাগ করেছেন এবং কাজে সাহায্য করেননি। খবর পড়ে মনে পড়লো সেই কবিতার লাইন, ""ভাই বলে ডাকো যদি দিবো গলা টিপে‘।
 
আমরা যারা বাংলাদেশের গ্রামে শিক্ষা জীবন শুরু করেছি, তারা শিক্ষকদের স্যার সম্বোধন করেছি। আমাদের পাইমারি স্কুলে কোন শিক্ষিকা ছিলেন না। হাইস্কুলে গিয়ে শিক্ষিকাদের আপা ডাকতাম। আমি হইস্কুলে ঢাকায় এবং পটুয়াখালীতে পড়েছি, দুই জায়গায়ই শিক্ষিকাদের আপা ডেকেছি। পরে কলেজে এবং বিশ্ববিদ্যালয় গিয়ে ম্যাডাম ডাকা শিখলাম বা ম্যাডাম ডাকতে অভ্যস্ত হলাম।  
 
আমাদের দেশে যারা পিওন, দারওয়ান, বাবুর্চি বা ড্রাইভারের চাকরি করেন, তারা গ্রাম বা শহরের স্কুল থেকে অষ্টম শ্রেণী বা এসএসসি পাশ করেছেন। আমার একজন পিয়ন নিজের নামসই করতে পারতো শুধু। তারা স্যার ডাকতে অভ্যস্ত, ম্যাডাম ডাকতে অভ্যস্ত না। আমাদের কিছু কিছু ম্যাডামরা তাদের আপা ডাকলে  দারুন ক্ষিপ্ত হয়ে যান। একজন এক পিয়নকে বললেন, “আমাকে যে আপা বলে ডাকলেন, যান তো পাশের রুমে যে স্যার বসে আছেন, ওনাকে একটু ভাই ডেকে আসেন""। যুক্তি ঠিক আছে। কিন্তু আমার কাছে মনে হয় আপা ডেকে তো আমাকে অসম্মান করছে না বা আমার কোন নির্দেশ অমান্য করছে না, বিষয়টা পুরাই অভ্যস্ততার, বেয়াদবি না।
 
খুলনা জেলা প্রশাসকের কার্যালয়ের লম্বা টানা বারান্দার একমাথায় ডিসির অফিস কক্ষ, তার পরে ওই বারান্দায় এডিসিদের পরে আমাদের কক্ষগুলো। পিয়নরা সেকশনে বসে থাকেন, আমরা বেল দিলে চলে আসেন। এই চলে আসতে যে কয়েক মিনিট দেরী হয় সেটা একজনের পছন্দ হলো না। হুকুম হলো পিয়নকে কক্ষের সামনের বারান্দায় একটা টুল নিয়ে বসতে হবে। ভালো কথা পিয়ন টুলে বসলো। এবার ওই বারান্দা দিয়ে সব স্যাররা জেলা প্রশাসক এবং অতিরিক্ত জেলা প্রশাসকদের কক্ষে আসা যাওয়া করেন। তাঁদের অনেকেরই মন্তব্য, “এই পিয়নটা বেয়াদব, আমরা হেঁটে যাওয়ার সময় উঠে দাঁড়ায় না”। প্রত্যেক অফিসারকে দেখে উঠে দাঁড়াতে গেলে, ওকে আর বসতে হবে না। এসব দেখি আর মনে মনে আল্লাহ্‌র দরবারে শুকরিয়া আদায় করি আমাকে পিওন করে পৃথিবীতে না পাঠানোর জন্য।  
 
তবে মাঝে মাঝে যে নিজেকে অতি ক্ষুদ্র মনে হয়নি তাও না। একবার একজন ভিভিআইপি খুলনা আসবেন, সাজসাজ রব পড়ে গেলো। বেশ কয়েকবার মিটিং সিটিং হলো, সপ্তাহ দুয়েক অন্য সব কাজ বন্ধ থাকলো। পরিষ্কার, পরিচ্ছন্ন, ঘসা, মাজা ইত্যাদি করা, এলাহি কারবার।  কে কোন কাজ করবে সব ঠিক করা হলো, এডিসি স্যার আমাকে বললেন  ভিভিআইপি-র  কাপড়ের ব্যাগটার দিকে খেয়াল রাখতে যেন ওটা হারিয়ে না যায়। আমি মনে মনে ভাবলাম, ""হায় আল্লাহ্‌ আমি কী এই করতে এতো কষ্ট করে ইঞ্জিনিয়ারিং পড়লাম""? তবে ওখানে এতো লোক ভিভিআইপি-র সেবায় নিয়জিত ছিল যে ওই কাপড়ের ব্যাগের চেহারা মোবারক দেখার সৌভাগ্য আমার হয়নি। তবে ব্যাগ কোনভাবে হারালে হয়ত জবাবাদিহি করা লাগত। 
 
যাইহোক, যা বলছিলান পরে পিওনরা ধমক খেয়ে অফিসে নারী অফিসারদের ম্যাডাম ডাকায় অভ্যস্ত হয়েছেন। এখন নাকি আবার স্যার বলতে হবে সবাইকে। কারন সম্মানটা দেখানো হচ্ছে পদবী বা চেয়ারকে, ব্যক্তিকে নয়। যুক্তি ঠিক আছে। তবে আমি ভাবছি অফিসে সমান অধিকার প্রতিষ্ঠিত হওয়ার পরে বাসায় ফিরে সেটা প্রতিষ্ঠা করতে গিয়ে বিপত্তি না বাধে। সারাক্ষণ স্যার ডাক শুনতে অভ্যস্ত মাতাজি বাসায় গিয়ে যদি গ্যাদা-গ্যাদিদের বলেন, “তোদের বাবাকে বাবা ডাকলে আমাকেও বাবা ডাকতে হবে, অথবা তোদের বাবাকে মা ডাকতে হবে বা দুজনকে এক সংগে মা-বাবা ডাকতে হবে""। 
 
একবার অফিসে বিদেশের মত সবাইকে নাম ধরে ডাকা নিয়ে কথা হচ্ছিল। একজন বললেন, “নাম ধরে ডাকলে চেইন অফ কম্যান্ড ভেঙে পরবে""। তাই যদি হবে তাহলে বিদেশি কনসালটেন্টদের ক্ষেত্রে তা হচ্ছে না কেন? পিএটিসিতে MATT 2 (Managing At The Top 2) প্রকল্পের কনসালটেন্ট রজার ফার্নান্দোকে আমরা সবাই নাম ধরে ডাকতাম, রজার ও রেক্টর থেকে শুরু করে সবাইকে নাম ধরে ডাকতো। তাতে কাজে তো কোন অসুবিধা হয়নি। রজার বলে ডাকার সুযোগ নিয়ে আমরা ফ্যাসিলিটেটররা বা প্রজেক্টের সাথে সংশ্লিষ্ট কেউ রজারের কোন অনুরোধ বা আদেশ পালন করিনি এমন  হয়নি।
 
এ তো গেলো প্রতিষ্ঠানের ভিতরে ডাকাডাকির বিষয়। সরকারি অফিসে যখন বাইরে থেকে কোন লোক সেবা নিতে আসবে তার কি এমন বাধ্যবাধকতা আছে যে অফিসে এসে সরকারি কর্মকর্তা বা কর্মচারীদের স্যার সম্বোধন করতে হবে? পারলিক সারভেন্ট, জনগণের সেবক। জনগণের পয়সায় বেতন, গাড়ি বাড়ি সব পাবে  আবার তাদের ছোট করে দেখবে। জনগণের সম্পূর্ণ অধিকার আছে একজন সকারি অফিসের কর্মচারীকে আপা, ভাই, মিস্টার, মিস বলে সম্বোধন করার বা নাম ধরে ডাকার। 
 
বিদেশে তো বিশ্ববিদ্যালয় বা স্কুলের শিক্ষকদের ছেলেমেয়েরা নাম ধরে ডাকে, বা মিস্টার, মিজ, প্রফেসর অমুক বলে, স্যার বলে না। অফিসে সবাই সবার নাম ধরে ডাকে। জানি সবাই বলবে বাংলাদেশটা তো বিদেশ হয়ে যায়নি, আমরা কেন বিদেশি কালচার ফলো করব? মানলাম, স্যার বা ম্যাডাম কি দেশি শব্দ? আর আমরা কি প্রতিনিয়ত বিদেশিদের দ্বারা প্রভাবিত হচ্ছি না? আমরা ফেইসবুক, ইউটিউব, আইফোন ইত্যাদি ব্যবহার করি। বাচ্চাদের আঙ্কেল, আন্টি ডাকা শেখাচ্ছি। বাংলা ভাষায় মামা, চাচা, খালু, ফুপা ইত্যাদি সুন্দর সুন্দর শব্দ থাকতে আমরা সবগুলো শব্দকে রিপ্লেস করছি একটিমাত্র শব্দ আঙ্কেল দিয়ে। 
 
একটা গল্প দিয়ে শেষ করি। আমি ছোট একটা ট্রাইবাল প্রতিষ্ঠানে চাকরি করি। একদিন হেড অফিস থেকে ট্রাইবাল আডমিনিস্ট্রেটর এলেন আমদের অফিসে কি কাজে যেন। তাঁর আসা উপলক্ষে কোন নোটিশ বা সাজসাজ রব কিছুই হলো না। উনি কাজের ফাঁকে একবার ঘুরতে ঘুরতে আমার সামনে এসে দাঁড়িয়ে কথা বলা শুরু করলেন। উনি দাঁড়িয়ে আছেন দেখে আমি বললাম, ""বসো""। উনি বললেন, ""না আমি এতক্ষণ বসেই ছিলাম""। কিন্তু আমার হলো ২৫ বছরের অভ্যাস, আমার বসে থাকতে অস্বস্তি লাগছিল। কিছুক্ষণ পরে  আমি বললাম, ""তুমি বসো। আমাদের দেশে আমরা বসের সামনে বসে থেকে অভ্যস্ত না। বস যতক্ষণ দাঁড়িয়ে থাকেন আমরা ততক্ষণ দাঁড়িয়ে থাকি। তোমার সামনে বসে থাকতে আমার অস্বস্তি লাগছে। আর আমরা বসদের স্যার বলে সম্বোধন করি""। উনি বললেন, ""জানি""। 
 
আর কিছুক্ষণ গল্প করে উনি বললেন, ""তোমাকে আর অস্বস্তিতে রাখব না, এবার যাই""। 

আমি ভাবলাম, ""আহা, বেচারা হয়ত আরো কিছুক্ষণ কথা বলত, আমার কারণে চলে গেলো! চাকরিটা আবার চলে যাবে না তো""?"
"বালিশের নিচে

শৈশবে 
বালিশের নিচে থাকত কাপড়ের পুতুল,
চুলের ফিতা, ক্লিপ আর কানের দুল।
কিছু মার্বেল, পাঁচ গুটি খেলার গুটিগুলো, 
মায়ের দেয়া সিকি, আধুলি আর টাকাগুলো। 

কৈশোরে 
বালিশের নিচে থাকত সিনেমার গানের খাতা, 
শরৎ, নিমাইয়ের উপন্যাস, নজরুলের কবিতা।  
সাদাকালো ফটোতে শাবানা, কবরী, ববিতা, সুচরিতা, 
রঙ্গিন সব ছবি, জুড়ে চিত্রালি পুর্বাণীর পুরা পাতা। 

তারুণ্যে 
বালিশের নিচে থাকত ফর্মুলা অঙ্কের,
নোট ইঞ্জিনিয়ারিংয়ের জটিল সব বিষয়ের। 
নীল কাগজে লেখা, হলুদ খামে মোড়া পত্র, 
রুলটানা খাতায় কাঁচাহাতে লেখা যত কবিতার ছত্র। 

যৌবনে 
বালিশের নিচে থাকত ছোট্ট ছোট্ট কাঁথা, জামা আর,
তোয়ালে মোড়ানো গরম দুধের ফিডার।
হাতঘড়ি রেখে দিয়ে সময় দেখি বারে বারে,
অফিস যেতে হবে কখন যে ভোর হবে। 

এখন
বালিশের নিচে থাকে মোবাইল, চাবি,
পেইন কিলার, এন্টাসিড, ইনহেলার সবই।
রেখে দিয়ে একগোছা তসবির মালা,
অপেক্ষায় থাকি, কবে সাঙ্গ হবে সব খেলা।  

এতবড় জীবনের দিনগুলো কেটে গেলো বেশ,
কখনো হয়নি প্রয়োজন বালিশের নিচে রাখা,
ছুরি, কাঁচি, খুর, পিস্তল, কাটা রাইফেল,
তবে কি জীবনের পরীক্ষায় করলাম ডাহা ফেল?"
"আজ ৫ আগস্ট বৃহস্পতিবার আমেরিকায় ১১৯,০০০ জন করোনায় আক্রান্ত হয়েছেন আর মারা গেছেন ৬৪১ জন। এদের মধ্যে আমার এক কলিগের চাচাত বোন আছে। তার বয়স হয়েছিলো ৪৫ বছর এবং তেমন কোন স্বাস্থ্যগত সমস্যা ছিল না। সে ভ্যাক্সিন নেয়নি। 
 
আলোর নিচেই যেমন অন্ধকার থাকে, ঠিক তেমনই আমেরিকার আলো ঝলমলে বড় বড় আধুনিক শহরের আড়ালে চুপচাপ পড়ে আছে আমেরিকান রিসার্ভেশনগুলো। আমার কলিগের মতে ওখানে স্বাস্থ্যসেবার মান তৃতীয় বিশ্বের দেশগুলোর মত।  
 
ভদ্রমহিলার স্বামী বা ছেলেমেয়ে নেই, সে তার বৃদ্ধা মাকে নিয়ে থাকে। এক ভাইয়ের ছেলেকে পেলেছে। তার বয়স ১৯ বছর, সে থাকে অন্য জায়গায়। অসুস্থ মাকে রেখে অনেক দূরে অবস্থিত স্বাস্থ্যকেন্দ্রে গিয়ে ভাক্সিন নেয়নি।  নিজের গাফলতি ছিল হয়ত কিছুটা। করোনা আক্রান্ত হওয়ার পরে একদিন সকালে তার মা দেখে যে সে ঘুম থেকে উঠতে পারছে না। তখন বৃদ্ধা মা দুই মাইল দূরে হেঁটে গিয়ে এক জায়গায় খবর দেয়। পরে তারা অ্যাম্বুলেন্স ডেকে  নিয়ে আসে এবং রোগীকে তিন ঘন্টা দূরের এক হাসপাতালে নিয়ে যায়। সেখান থেকে আবার হেলিকপ্টারে করে নিয়ে যায় আরো দূরের হাসপাতালে উন্নত চিকিৎসার জন্য। কিন্তু শেষ রক্ষা হলো না। তিন সপ্তাহ হাসপাতালে থেকে আজ সে মারা গেলো। 
 
এখন ডেল্টা ভ্যারিয়েন্টকে সামাল দিতে বুস্টার ডোজ দেয়ার পরিকল্পনা চলছে। ততদিনে হয়ত ভাইরাসের আবার  কোন শক্তিশালী ভ্যারিয়েন্ট এসে যাবে। আমার জীবনে মনে হচ্ছে এই চক্কর থেকে বের হতে পারব না। আমাদের জীবন তো প্রায় শেষ পর্যায়ে, কিন্তু বাচ্চাগুলোর কী হবে?"
"গ্রেপভাইন

কেমিকৌশল বিভাগের একজন অধ্যাপক ক্লাসে গ্রেপভাইন (Grapevine) বা গুজব নিয়ে একটি গল্প করলেন। উনি তখন আহসানুল্লাহ ইঞ্জিনিয়ারিং কলেজের ছাত্র। তিনি গেছেন ঢাকা বিশ্ববিদ্যালয়ের লাইব্রেরিতে পড়তে। 

স্যার গিয়ে একটা টেবিলে বসলেন। কিছুই লেখা ছিলো না ওই টেবেলে। কিন্তু লাইব্রেরীর একজন কর্মচারী এসে ওনাকে বললেন যে ওই টেবিলটা রিজার্ভড উনি যেন অন্য টেবিলে গিয়ে বসেন। উনি গিয়ে অন্য একটা টেবিলে বসে কাজ শেষ করে চলে এলেন। ঘটনা এটুকুই। 

কয়েকদিন পরে স্যারের এক বন্ধু এসে স্যারকে জিজ্ঞেস করছেন, ""তুমি নাকি ঢাকা ইউনিভার্সিটির লাইব্রেরীতে গিয়ে একটা মেয়ের পাশে বসেছিলে, মেয়েটা উঠে অন্য টেবিলে চলে গিয়েছিল। তুমি নাকি আবার উঠে গিয়ে অন্য টেবিলে ওই মেয়েটার পাশে বসেছিলে""? 

আমার মনে হলো ঘটনাটা উল্টো হলে বরং বিশ্বাসযোগ্য হতো, কারণ স্যার অনেক সুদর্শন এবং আহসানুল্লাহ ইঞ্জিনিয়ারিং কলেজের কেমিক্যালের ফার্স্ট বয়।

গল্পটা এরকম হলে ভালো হতো। স্যার ঢাকা ঢাকা বিশ্ববিদ্যালয়ের লাইব্রেরিতে বসে পড়ছিলেন। একজন সুন্দরী মেয়ে এসে স্যারের পাশে বসে পড়তে শুরু করলেন। স্যার উঠে গিয়ে অন্য টেবিলে বসলেন, মেয়েটাও গিয়ে ওই টেবিলে স্যারের পাশে বসলেন............ ।    

এ প্রসঙ্গে রাজার কালো ছেলে হওয়ার গল্পটা মনে পড়ে গেলো। এক রাজ্যের রানি এক পুত্র সন্তানের জন্ম দিলেন। রাজ্য জুড়ে খুশির বন্যা। একজন নবজাতককে দেখে গিয়ে অন্যদের বলল, ""রানিমা খুব সুন্দর একটি পুত্র সন্তান জন্ম দিয়েছেন। তবে ছেলেটা কালো""। এই কথা শুনে পরের জন আরেকজনকে বলল, ""রানিমা একটি পুত্র সন্তান জন্ম দিয়েছেন। তবে ছেলেটা কাকের মত কালো""। এইভাবে কথার শাখা প্রশাখা বিস্তার লাভ করলো। এবং শেষ পর্যন্ত লোকে জানল, ""রানিমা একটি কাকের বাচ্চা প্রসব করেছেন""। 

আর একটা শাখা আবার এরকমও হতে পারতঃ 
- রানিমা একটি পুত্র সন্তান জন্ম দিয়েছেন। তবে ছেলেটা পাতিলের তলার মত কালো।
- রানিমা একটি কালো পাতিল প্রসব করেছেন। 

এই গল্প বলার জন্য আমাকে আবার বর্ণবাদী বলবেন না। এটা আমি বানাইনি, কোথাও শুনেছি। 

শিশুদের যত্ন নিন (১৮ বছররের কম বয়েসি সব মানবসন্তান শিশু, এদের মধ্যে আপনার বাসার সাহায্যকারী ছেলেমেয়েরাও পড়ে), নারীদের সম্মান করুন, সুস্থ ও নিরাপদে থাকুন।"
""
"বেলুনে খোঁচা দেয়ার পরে বেলুন কইছে, জানলো কেমনে?"
"হস্তাক্ষর সুন্দর হইলে কি হইতাম? 

""হস্তাক্ষর সুন্দর হইলে পরীক্ষায় অধিক নম্বর পাওয়া যায়""- শুনতে শুনতে বড় হয়েছি।  আমার হাতের লেখা সুন্দর না বলে কখনো পরীক্ষায় অধিক নম্বর পাইনি। আমার হাতের লেখা কেমন খারাপ বলি, অক্ষরগুলো আঁকাবাঁকা। মানে এক অক্ষর ডানে ঝুকে গেলে অন্য অক্ষরটা অবশ্যই বামে সেজদা দিবে। আবার লাইন ও পাহাড়ের মত উঁচুনিচু হয়. যেমন ঢাকা থেকে রওয়ানা হয়ে এক লাইন যদি যায় সিলেটের দিকে, পরের লাইন রওয়ানা হবে বান্দরবানের দিকে। এদের দেখি পাহাড়ি অঞ্চলের দিকে চলার আগ্রহ বেশি। বাংলার চেয়ে ইংরেজিটা একটু ভালো। ইংরেজি চিকন চিকন রুলটানা খাতায় লেখার ফলে একটু সোজা যায়, সাদা খাতায় আবার সেই বাঁকা। আমার আব্বা পড়ালেখার ব্যাপারে খুব কড়া। কিন্তু আমার হাতের লেখা নিয়ে কখনো কিছু বলেননি। মনে হয় ভেবেছিলেন বড় হলে ঠিক হয়ে যাবে।

পরীক্ষার প্রশ্নপত্রে লেখা থাকে পরিষ্কার পরিচ্ছন্নতার জন্য ১ নম্বর। ওই নম্বরটি আমি কখনোই পাই না, কেবল অংকে ১০০ তে ১০০ পাই। আব্বা দিস্তা হিসাবে কাগজ কিনে এনে ভোমরা দিয়ে ফুটা করে লাল আর সাদা পেঁচানো মোটা সুতা বটি দিয়ে সেলাই করে খাতা বানিয়ে দেন। এগুলো সাদা খাতা বলে লাইন বেশি বাঁকা হয়। এরমধ্যে পেলাম ইউনিসেফের লোগোসহ হালকা নীল রঙের একটু মোটা কভারের লাইনটানা খাতা। এতো সুন্দর খাতা পেয়ে আমাদের আনন্দ আর দেখে কে!

আমি যখন ক্লাস এইটে পড়ি তখনও হাতের লেখা প্র্যাকটিস করতে দিতেন স্যাররা। ""শিক্ষাই জাতির মেরুদন্ড""-লিখতে লিখতে নিজের মেরুদন্ড বাঁকা করে ফেললাম, আর ""সদা সত্য কথা বলিবে""-লিখতে লিখতে প্রায় সত্যবাদী হয়ে গেলাম। কিন্তু হাতের লেখা যে কাকের ঠ্যাং আর বকের ঠ্যাং ছিল তাই রয়ে গেলো। 
এসএসসি পরীক্ষার আগে একদিন স্যার খাতা দেখতে দেখতে বললেন, ""তুই আর হাতের লেখাটা ঠিক করতে পারলি না""! আমার চেহারায় আষাঢ়ের কালো মেঘের ঘনঘটা, মেঘ থেকে  টুপটাপ ঝরে পড়া বৃষ্টিকণার মত আমার চোখ বেয়ে অশ্রু ঝরে পড়ার পাঁয়তারা করছে। দেখে স্যারের মনে হয় মায়া হল উনি বললেন, ""তুই ফার্স্ট ডিভিশন পাবি শিওর। কিন্তু ধর বোর্ডে স্ট্যান্ড করার জন্য তোর যদি আর একজনের সাথে কম্পিটিশন হয়, তাহলে হাতের লেখার জন্য তুই পিছিয়ে পড়বি""।  
আমি মনে মনে ভাবি, ""আমার কি দরকার বোর্ডে গিয়ে খামাখা দাঁড়িয়ে থাকার, বা দূর আকাশের তারকা হয়ে মিটিমিটি করে জ্বলবার। আমার ফার্স্ট ডিভিশন পেলেই চলবে""। 

বুয়েটে পড়তে এসে একজনকে পোলাম। অসম্ভব মেধাবী, কিন্তু হাতের লেখা আমার চেয়েও খারাপ। আহ্ কী যে ভালো লাগলো বলে বোঝাতে পারবো না। এমন একজনকে নিজের দলে পেলে কার না ভালো লাগে! 

আমাদের দুই বৎসর আগের ব্যাচে এক আপা কেমিক্যালে ফার্স্ট হন। তিনি ওই সময় পর্যন্ত আগের সব রেকর্ড ভেঙেচুরে টুকরা টুকরা করে সর্বোচ্চ নম্বর নিয়ে পাশ করেন। ক্লাসে একদিন এখন প্রফেসর গল্প করলেন, “তার হাতের লেখা ঝকঝকে। প্রতিটা প্রশ্নের উত্তর এমনভাবে লেখা দেখে মনে হবে সে দেখে লিখেছে। কোথাও ঘষামাজা বা কাটাকুটি নেই""। এসব কথা শুনতে যেমন ভালো লাগে বলতেও তেমন ভালো লাগে।

আমার পোস্টিং খুলনা জেলা প্রশাসকের কার্যালয়ে। আমি জুডিশিয়াল মুন্সিখানা সেকশনের চার্জে। ডিসি জেলা ম্যাজিস্ট্রেট হিসাবে যে সব কাজ করেন সেসব কাজ এই সেকশন থেকে করা হয়। আমার সেকশন থেকে অস্ত্রের লাইসেন্স দেয়া হয়। এই সংক্রান্ত ফাইল যিনি উপস্থাপন করেন তিনি হাই সাহেব। তাঁর হাতের লেখা মুক্তার মত বললেও কম বলা হয়। 

আমাদের সিনিয়র স্যাররা বলেন, “তোমরা হইলা গিয়া 'ডিটো' মারা, কেরানী ডিপেন্ডেন্ট অফিসার”। অথবা, “তোমরা তো কাগজ দেখলেই সই করো, কিছু পড়ে দেখো না""। এইসব বদনাম ঘুচানোর জন্য কিছু কিছু গতবাঁধা লেখা রপ্ত করেছি। যেমন সহকারী হয়ত পরিপূর্ণ নোট লিখে কয়েকটি অনুচ্ছেদে বিস্তারিত গীত গেয়েছেন। কী বিষয়, এ সংক্রান্ত আইন, পুলিশের রিপোর্ট ইত্যাদি সব পতাকা লাগিয়ে সুন্দর করে লিখেছেন। শেষে অনুচ্ছেদ নম্বর দিয়ে লিখেছেন, “উপর্যুক্ত অনুচ্ছেদসমূহে উল্লিখিত বর্ণনামতে তাঁকে বন্দুকের লাইসেন্স দেয়া যেতে পারে""। গীত সঠিক  গ্রামার মেনে গাওয়া হয়েছে, কোথাও কোন ভুল নেই। আইন কানুনসহ সবকিছু ঠিক আছে। আমি সহকারীর ডানে সই করে ফাইল এডিসির কাছে পাঠাতে পারি। কিন্তু ওই যে স্যারেরা কি কি সব বলেন। তাই আমি পরের অনুচ্ছেদ নম্বর দিয়ে লিখি, ""অমুক থেকে তমুক নম্বর অনুচ্ছেদ সদয় দ্রস্টব্য। তমুক নম্বর অনুচ্ছেদের প্রস্তাব সদয় অনুমোদন করা যায়""। মাঝে মাঝে মনে হয় সদয় শব্দটি বদলে নির্দয় করে দেই। করি না, “নিজের ভালো পাগলেও বোঝে"" আর আমি তো পুরা পাগল না, আধা পাগল। কে আর ""খাল কেটে কুমির আনে"",  বা সেধে বিপদে পড়তে চায়! 

কিন্তু হাই সাহেবের নোটের নিচে আমি কিছু লিখতে লজ্জা পাই। আমি আর কিছু লিখি না, শুধু সই করে ফাইল উপরে পাঠিয়ে দেই। স্যাররা যা খুশি বলুন, অত সুন্দর লেখার নিচে আমার কিরিবিরি লেখা লিখে নোটশিটটার সৌন্দর্য নষ্ট করা হবে রীতিমত অন্যায়। 

এর পরের পোস্টিং পিএটিসিতে। ততদিনে কম্পিউটার চলে এসেছে, হাতের লেখার যুগ শেষ। পাওয়ার পয়েন্টে স্লাইড দেখিয়ে ক্লাস নেই। নোট বা চিঠি টাইপ করে উপস্থাপন করি। তাও একটু সমস্যা রয়ে গেলো। চিঠি বা নোট তো আমাকেই হাতে লিখে দিতে হয়। টাইপিস্ট প্রথমদিকে লেখা বুঝতে গিয়ে হোঁচট খায়, বারে বারে জিজ্ঞেস করে এটা কি ওটা কি। কয়েকদিন পরে অভ্যস্ত হয়ে গেলে আমি 'আ' লিখলে আম হবে না আতা হবে তা ওরা বুঝে যায়।

জিরাবোতে আমার ভাইয়ের একটা গার্মেন্টস ফ্যাক্টরি আছে। একদিন পিএটিসির অফিসে বসে আছি, আমাদের এলাকার একটা ছেলে আসলো। এসে পরিচয় দিয়ে বলল যে সে আমার ভাইয়ের ওখানে চাকরি করে। আমার ভাই তাকে পাঠিয়েছেন, ভাইয়ের কয়েকটা ফটো সত্যায়িত করার জন্য। আমি বসে সত্যয়িত করছি সে সামনে বসে আছে। আমার রুম দেখতে দেখতে এক পর্যায়ে সে উদাস হয়ে বলল, “চাইলে তো আমও ম্যাজিস্ট্রেট হইতে পারতাম! চেহারা-সুরত ভালো না বলে হইতে পারি নাই""। আমি তার দিকে তাকিয়ে দেখলাম সে মোটামুটি দেখতে একজন মানুষ, যাকে বলা যায় গড়পড়তা। এ ধরনের ছেলের জন্য পাত্রী দেখতে গিয়ে মায়েরা বলেন, “কালা পাইলার (পাতিলের)  দিকে চাইয়া, মোর পোলা কী দেখতে খারাপ নাহি? (কালো পাতিল কাল টিপের মত, কুনজর থেকে রক্ষাকবচ)। 

আমারও ওই দেশি ভাইয়ের মত করে বলতে ইচ্ছা করছে, “হাতের লেখাটা বেশি ভালো না বইল্লা, নাইলে কবেই বিভূতিভূষণ হইয়া যাইতাম”।"
"চায়ের কাপে চুমুক দিতে দিতে নাফির বাবার সাথে বাক্যালাপঃ 
 - আমাজনের জেফ বেজোসের সাথে ১৮ বছর বয়েসি এক ছেলে যাচ্ছে স্পেসে। তার ধনকুবের বাবা ২৮ মিলিয়ন ডলার দিয়েছে এর জন্য। মনে হয় ও ছেলেকে বলেছে, ""যা বেটা ইতিহাসের অংশ হয়ে যা""। 
- তুমিও তোমার ছেলেকে পাঠাও। 
- হাসালে তুমি মোরে, কৌতুকেরও ঘায়ে! আমার ঘটি, বাটি, আতা, খাতা, ছাতা যা আছে সব বিক্রি করলেও ওই টাকার একটা ক্ষুদ্র অংশ হবে না।

আমি ধারনা করি মোট সম্পদের পরিমাণ ২৮ মিলিয়ন ডলার, এমন লোকের  সংখ্যা খুব কম। নাইবা গেলাম স্পেসে, মেজরিটির অংশ হয়ে থাকাটাই বড় কথা। 

একটু হিসাব করে দেখি বাংলা টাকায় কত হয়? মিলিয়নে ছয় শূন্য। ১ ডলারে ৮৫ টাকা। 

২৮,০০০,০০০x৮৫ = ২৩৮০০০০০০০ 
দুইশত আটত্রিশ কোটি টাকা মাত্র।
 
পৃথিবীর মায়া কাটিয়ে মহাশূন্যে ভরশূন্য হয়ে ৪ মিনিট ভেসে থেকে ওখান থেকে পৃথিবীকে দেখে আবার ফিরে আসবে। মহাকাশে যাত্রী নিয়ে যাওয়া শুরু হবে বছর খনেকের মধ্যে, তখন ভাড়া হবে ২ কোটি টাকার মত।"
"উদ্ধৃতিচিহ্নের ব্যবহার সম্পর্কে জানতে চাই। সরকারি কাজে প্রমিত বাংলা ব্যবহারের নিয়মে বলেছে এক শব্দ হলে সিঙ্গেল আর দুই শব্দ হলে ডাবল উদ্ধৃতিচিহ্ন ব্যবহার করতে হবে। 

সরকারি কাজে প্রমিত বাাংলা ব্যবহারের নিয়ম-এর পৃষ্ঠা ১ এ উদ্ধৃতিচিহ্নের ব্যাবহারের নির্দেশনা নিম্নরূপঃ 

""উদ্ধৃতিচিহ্ন ( ‘ ’ / “ ”)
উদ্ধৃত শব্দের দুইদিকে একক উদ্ধৃতি চিহ্ন ( ‘ ’ ) এবং বাক্যাংশ বাক্যের দুই দিকে দ্বৈত উদ্ধৃতিচিহ্ন (“ ”) বসবে। উদ্ধৃত একাধিক অনুচ্ছেদ এর ক্ষেত্রে প্রতিটি অনুচ্ছেদ এর শুরুতে কেবল শুরুর ( “ )  উদ্ধৃতিচিহ্ন বসবে।  সবগুলো অনুচ্ছেদ শেষ হবার পরই কেবল শেষের উদ্ধৃতি চিহ্ন বসবে (”)।""  

যেমন
আমি জানতে চাইলাম, ""তোমার নাম কী""? মেয়েটি উত্তর দিলো, 'রুনা'।  

কিন্তু ফেইসবুকের অনেক লেখক মোটে উদ্ধৃতিচিহ্ন ব্যবহার করে না, ফলে বুঝতে অসুবিধা হয় কোনটা কার কথা।

আমার কাছে ঐতিহ্য প্রকাশিত বিখ্যাত লেখকদের সমগ্র আছে , তাতে কোন উদ্ধৃতিচিহ্ন ব্যবহার করা হয়নি। এটা কি প্রকাশকরা ইচ্ছামত করেন এবং আমরা এটাকে নিপাতনে সিদ্ধ বলে মেনে  নিবো?   

অপরদিকে ইংরেজি বইয়ে সরকারি কাজে প্রমিত বাাংলা ব্যবহারের নিয়ম-বইয়ের নিয়ম মানা হয়েছে।"
"ফিরে এলো মাস্ক ম্যান্ডেট
 
আনন্দে আজ মেলে দিলাম পাখা, 
পাখাতে মোর রঙ্গিন স্বপন আঁকা।  
আমি এখন ফুলি ভ্যাক্সিনেটেড,  
হবে নাকো মানতে মাস্ক ম্যান্ডেট। 
মাস্কখানা খুলে ফেলে আয়েসে, 
উড়িয়ে দিলাম আকাশে। 

মাস্কছাড়া অফিসটাকে লাগে অনেক আপন,
সকলের মুখের হাসি জাগায় বুকে কাঁপন।
শপিং মলে, রেস্তোরাতে লোকের ভিড় এ কি ! , 
আমদের চেনা ভুবন ফিরে পেলাম নাকি? 
স্বপ্ন দেখি ঘুরতে যাবো হিল্লি, দিল্লি, হাওয়াই,
মোটর গাড়ি, ফেরি এবং  চড়ে জাহাজ হাওয়াই।
   
আনন্দ উল্লাসে হানল যেন বজ্র আঘাত। 
কোভিডের প্রলয় নাচন বাড়ছে আবার।
পরতে হবে মাস্ক আবার অফিসে, 
শপিং মল, রেস্তোরা, সব জনসমাবেশে।
 
হটকারি, অশিক্ষিত, ফাজিল সব,
বিজ্ঞান মানে না, বিশ্বাস করে সব গুজব।
এদের কারণে মাহামারি প্রলম্বিত হল,
হে প্রভু এদের মনের আধাঁর দূর করো।      

(মাস খানেক আগে ফুলি ভ্যাক্সিনেটেড লোকদের পাবলিক প্লেসে মাস্ক পরা অপশনাল করা হয়েছিলো। আজ থেকে আবার সবাইকে মাস্ক পড়তে হবে)।"
"রাজা অষ্টম হেনরির বিবিসকল 

ছোটকালে ইতিহাস পড়তে বিরক্ত লাগত। কার পরে কে রাজত্ব পেলো, কত বছর রাজত্ব করলো, কে কত সালে সিংহাসনে আরোহণ করলো, কোন যুদ্ধে কে কাকে পরাজিত করলো এসব মুখস্ত রাখতে হতো। সবচেয়ে বিরক্তিকর ছিল সাল মনে রাখা। যাইহোক নাইনে উঠে বিজ্ঞান বিভাগ নেয়ার কারণে ওই যন্ত্রণা শেষ হলো। এখন মনে আছে শুধু ১৭৫৭ আর ১৮৫৭ সাল। এখন কিন্তু ইতিহাস পড়তে ভালো লাগে, বুঝতে চেষ্টা করি ওই সময়ের মানুষগুলোর জীবন এবং মন মানসিকতা কেমন ছিল।  

ছোটকালে রূপকথা পড়তে কার না ভালো লাগত, রাজা, রানি, রাজকন্যা, রাজপুত্র ব্যাঙ্গমা আর ব্যাঙ্গমী। রানি আবার দুই প্রকার শুয়ো রানি আর দুয়ো রানি। 

বাস্তবের রাজারাও রূপকথার রাজাদের তুলনায় কোন অংশেই কম থ্রিল্লিং না। রূপকথার রাজারা তাও রানিকে বনবাসে পাঠাত।বাস্তবের একজন রাজা তার দুই দুইজন স্ত্রীর শিরশ্ছেদের হুকুম দেয়।   

অনেক অনেকদিন আগে ইংল্যান্ডে একজন রাজা ছিল। তার নাম হেনরি, তার আগেও বিভিন্ন সময়ে সাতজন হেনরি রাজত্ব করে গেছে বলে তাকে বলা হতো হেনরি- দি এইটথ বা রাজা অষ্টম হেনরি। 

অষ্টম হেনরি মোট ছয়টি বিয়ে করেছিলো, একের পরে এক। তার ছয়জন স্ত্রীর পরিনতির কথা মনে রাখার জন্য তখন ইংল্যান্ডে একটা ছড়া প্রচলিত ছিল।

Divorced, executed, died
Divorced, executed, lived

১। ক্যাথেরিন অফ এরাগন (Katherine of Aragon)
ক্যাথেরিন স্পেনের ক্ষমতাসম্পন্ন রাজা ফারদিনান্দ আর রানি ইসাবেলার কন্যা। যাদের অর্থানুকূল্যে কলম্বাস ১৪৯২ সালে ভারতে যাওয়ার সংক্ষিপ্ত জলপথ আবিষ্কার করতে গিয়ে আমেরিকা চলে যায় এবং আমেরিকা আবিষ্কার করে। ক্যাথেরিনের প্রথম বিয়ে হয়েছিলো হেনরির বড় ভাই যুবরাজ আর্থারের সঙ্গে। দুর্ভাগ্যজনকভাবে আর্থার মাত্র ১৫ বছর বয়সে ১৫০২ সালে মারা যায়। রাজা সপ্তম হেনরি (অষ্টম হেনরির বাবা) ক্যাথরিনের বাবার কাছ থেক নেয়া যৌতুকের টাকা ফেরত না দেয়ার ধান্ধায় ক্যাথরিনকে হেনরির সাথে বিয়ে দেবে বলে স্পেনে না পাঠিয়ে ইংল্যান্ডে রেখে দেয়। 

১৫০৯ সালে বাবা মারা গেলে ১৭ বছর বয়সে হেনরি সিংহাসনে আরোহন করে এবং এর ৬ সপ্তাহ পরে ক্যাথেরিনকে বিয়ে করে। অতঃপর, তারা সুখে শান্তিতে বসবাস করতে থাকে। কিন্তু এই সুখ চিরস্থায়ী হয় না। রানি ক্যাথেরিন কয়েকবার মৃত সন্তান প্রসব করে। অবশেষে ১৫১৬ সালের ফেরুয়ারি মাসে তাদের একমাত্র কন্যা মেরির জন্ম হয়। 
 
অন্যসব রাজাদের মত হেনরিরও অনেক উপপত্নী ছিল। তাদেরই একজন এলিজাবেথ বেসি এর গর্ভে ১৫১৯ সালে এসেক্সে হেনরি ফিটজরয় নামে হেনরির এক পুত্র সন্তান জন্মগ্রহণ করে। সেই ছেলেকে হেনরি খুব ভালোবাসত। কিন্তু একজন জারজ  সন্তান তো ব্রিটিশ সিংহাসনের উত্তরাধিকারী হতে পারে না। হেনরি ফিটজরয় অবশ্য ১৫ বছর বয়সে মারা যায়। 
 
লেডি ইন ওয়েটিং:  গল্প আরো এগিয়ে নেয়ার আগে লেডি ইন ওয়েটিং এর সংজ্ঞা দেয়া দরকার। রাজকন্যা বা রানিদের ব্যাক্তিগত কাজ করার জন্য নিয়োগ দেয়া নারীদের পদবি হলো লেডি ইন ওয়েটিং। এরা  অনেকটা রানি বা রাজকন্যাদের পিএ হিসাবে কাজ করে। যেমন কোথাও গেলে পোশাক নির্বাচন করা, কোথাও বক্তৃতা দিতে হলে তা লিখে দেয়া ইত্যাদি। এরা সাধারণত শিক্ষিত, উচ্চবংশীয় নারী। যেমন লেডি ডায়ানার দাদি ছিল একজন লেডি ইন ওয়েটিং। বর্তমান রানির লেডি ইন ওয়েটিং-দের একজনের নাম লেডি সুসান হুসি (Lady Susan Hussey), সে ১৯৬০ সাল থেকে এখনো রানির সেবায় নিয়জিত। উপরে উল্লেখিত হেনরি ফিটজরয়-এর মা এলিজাবেথ রানি ক্যাথেরিনের একজন লেডি ইন ওয়েটিং ছিল।
১৫৩৬ সালের জুনের ৭ তারিখে ক্যাথরিন মারা যায়, রানি না বরং একজন রাজকন্যা হিসাবে।  
 
২। অ্যান বেলেন  (Anne Boleyn) 
অ্যান বেলেনের বড় বোন মেরি রানি ক্যাথরিনের লেডি ইন ওয়েটিং এবং রাজার উপপত্নী ছিল। মেরি এবং অ্যান ফরাসি রাজসভায় প্রশিক্ষণপ্রাপ্ত হয়। প্রথমে মেরি পরে ১৫২২ সালে অ্যান ইংরেজ রাজসভায় আসে। প্রায় চার বছর পরে অ্যান রাজার নজরে আসে। রাজা অ্যানের কঠিন প্রেমে পড়ে। টিন এজ বাচ্চাদের মত প্রেমের রসে কলম চুবিয়ে রাজা অ্যানকে পত্র লেখে। এখনো সে সব পত্র ইংল্যান্ডে সংরক্ষিত আছে। কিন্তু উচ্চাকাঙ্ক্ষী, সুন্দরী অ্যান শুধু রক্ষিতা হয়ে থাকতে রাজি না। সে রানি হতে চায়, কিন্তু একসঙ্গে দুই বিয়ে তো করা সম্ভব না। 

সমস্যার সমাধান হলো ডিভোর্স। রাজা  ডিভোর্স করতে চায়, রানি রাজি হয় না। ডিভোর্সের কারণ হিসাবে হেনরি পুত্র সন্তান না হওয়াকে দায়ী করে অনেকটা আমাদের দেশের গ্রামের জদু, মধু, কদুদের মতো। এবং তাদের মতই ভাবে দ্বিতীয় বিয়ে করলেই পুত্র সন্তান হবে। অ্যানও রাজাকে পুত্র সন্তান দেয়ার প্রমিস করে।  
 
ডিভোর্সের অন্য কারণ হিসাবে হেনরি বলে যে ক্যাথরিনের সাথে তার বিয়ে বৈধ হয়নি। কারণ সে তার বড় ভাইয়ের বিধবা স্ত্রী, ইনসেস্ট বা অজাচার হয়েছে বলেই তার কোন পুত্র সন্তান হয়নি। বিয়ের ১৭ বছর পরে তার মনে হল যে তার বিয়ে বৈধ হয়নি। অথচ আর্থারের সাথে দাম্পত্য সম্পর্ক স্থাপিত হয়নি মর্মে ক্যাথেরিনের বক্তব্যের পরেই পোপের অনুমতি নিয়ে সে বিয়ে করেছিল। এবার পোপের কাছে হেনরি ডিভোর্সের আবেদন করে। তখন রোম স্পেনের অধীন আর ক্যাথরিনের ভাইয়ের ছেলে স্পেনের রাজা। স্পেনের রাজার  ভয়ে রোমের চার্চ গড়িমসি করে ডিভোর্সের অনুমতি দিতে। এদিকে অপেক্ষা করতে করতে রাজা বিরক্ত হয়ে রোমের চার্চের সাথে সম্পর্ক ছিন্ন করে নিজে ইংল্যান্ডে চার্চ প্রতিষ্ঠা করে নিজেকে সেই  চার্চের প্রধান ঘোষণা করে। এদিকে রানি ক্যাথেরিন ডিভোর্সে রাজি না হওয়াতে তাকে প্রাসাদ থেকে দূরে পাঠিয়ে দেয়, মেয়ে মেরিকে পাঠিয়ে দেয় অন্য জায়গায়। মেরির বাবা-মা জীবিত থাকা সত্ত্বেও সে বড় হয় চাকর-বাকরদের তত্ত্বাবধানে।  
 
ডিভোর্স নিয়ে দীর্ঘ ফাইট চলার পরে, অবশেষে রাজা রানি ক্যাথরিনকে ডিভোর্স করে ১৫৩৩ সালের ২৫ জানুয়ারী  গর্ভবতী অ্যানকে বিয়ে করে। ওই বছরই সেপ্টেম্বর মাসের ৭ তারিখে রানি অ্যান বেলেন তার একমাত্র কন্যা এলিজাবেথের জন্ম দেয়।  পরে ১৯৩৪ ও ১৯৩৬ সালে আবার অ্যান গর্ভবতী হয় কিন্তু বাচ্চা মৃত হয়। 
 
হেনরির বহু আরাধ্য পুত্র সন্তান জন্ম দিতে না পারা এবং আরো কিছু অভিযোগ এনে অ্যান বেলেনকে মৃত্যুদন্ড দেয়া হয়। ১৫৩৬ সালের ১৯মে নিজের ভাইসহ পাঁচজনের সাথে পরকীয়া এবং রাষ্ট্রদ্রোহের অভিযোগে অ্যান বেলেনের শিরচ্ছেদ করা হয়। এর দুইদিন আগে রাজা তাকে তালাক দেয়।  

অ্যান বেলেনকে নিয়ে আমার সিনিয়র একজন ম্যাডাম ইয়াসমিন সুলতানা একটা উপন্যাস লিখেছেন, আপনারা পড়ে দেখতে পারেন। নিশ্চয়ই আরো বিস্তারিত জানা যাবে। 

৩। জেন সিমোর (Jane Seymour) 
অ্যান বেলেনের মৃত্যুর ২৪ ঘন্টার মধ্যে রাজা জেন সিমোরের সাথে বাগদান এবং ১০ দিনের মাথায় বিয়ে করে। জেন সিমোর ক্যাথেরিন এবং অ্যান দুজনেরই লেডি ইন ওয়েটিং ছিলো। জেন অ্যানের সেকেন্ড কাজিন ছিল। জেন হেনরির বহু কাঙ্ক্ষিত পুত্র সন্তানের জন্ম দিয়ে কয়েকদিন পরেই, সম্ভবত হেনরির দেয়া শিরশ্ছেদের আদেশ এড়াতে চুপচাপ মরে যায়। জেন অবশ্য হেনরির প্রিয় স্ত্রী, মারা যাওয়ার আগে হেনরি জেনের পাশে সমাহিত হওয়ার ইচ্ছা প্রকাশ করে এবং তাই করা হয়। 

৪। অ্যান অফ ক্লিভেস (Anne of Cleves)
জেনের মৃত্যুর পরে ২ বছর হেনরি বিয়ে করার কথা ভুলে ছিল। এবার জার্মানির সাথে সম্পর্ক উন্নয়নের লক্ষ্যে তার পারিষদরা বললেন, ""জার্মানির ডিউকের দুই বোনের একজনকে বিয়ে করলে ওদের সাথে আমাদের সম্পর্ক দৃঢ় হবে""।  রাজার অত সময় নেই জার্মানি গিয়ে পাত্রী দেখার। সে একজন চিত্রকরকে পাঠিয়ে দিলো পাত্রীদের ছবি একে আনার জন্য। ছবি দেখে হেনরি একজনকে পছন্দ করল। অ্যান যখন বিয়ের জন্য ইংল্যান্ডে এসে পৌঁছালো, তাকে সামনাসামনি দেখে হেনরির পছন্দ হলো না। সে লোকদেরকে জিজ্ঞেস করলো এখন বিয়ে বন্ধ করা যায় কিনা। কিন্তু তারা বলল, ""না বড় দেরি হয়ে গেছে""। পরে ১৫৪০ সালের ৬ জানুয়ারী অ্যানের সঙ্গে হেনরির বিয়ে হয়। ছয় মাস পরে উভয়ের সম্মতিতে তাদের ডিভোর্স হয়। অ্যান ইংল্যান্ডেই রাজার বোনের মর্যাদায় থেকে যায় এবং ১৫৫৭ সালের জুলাই মাসে মারা যায়। হেনরি যে অসুন্দর মেয়েকে সুন্দর করে আকার জন্য চিত্রকরের গর্দান নেয়নি তাতেই আমি অবাক হয়েছি। 

৫। ক্যাথরিনে হাওয়ার্ড (Catherine Howard) 
হেনরি ৪৮ বছর বয়সে  ১৯ বছর বয়সি ক্যাথরিনকে বিয়ে করে। ক্যাথরিন ছিল অ্যান অফ ক্লিভেসের লেডি ইন ওয়েটিং। ক্যাথরিনের বয়স কম, ছলাকলায় পূর্ণ মন। আর হেনরি বয়স্ক, স্থূল (প্রায় ৪০০ পাউন্ড ওজন, ৩জন সাধারণ লোকের সমান)। ক্যাথেরিনের আগে একজনের সাথে প্রেম ছিল। রানি হওয়ার পরে আর এক রাজকর্মচারী কাল্পেপারের সাথে সম্পর্কে জড়িয়ে পড়ে। রাজা আদর করে ক্যাথরিনকে ডাকত ""কাঁটাহীন গোলাপ"" বলে। সেই গোলাপই শেষ পর্যন্ত হেনরির হৃদয়ে  কাঁটা ফুটিয়ে তাকে রক্তাক্ত করলো। হেনরির আদর আর বিশ্বাসের মর্যাদা না রাখার জন্য, পরকীয়া আর রাষ্ট্রদ্রোহিতার অভিযোগে ১৫৪২ সালের ১৩ ফেব্রুয়ারী ক্যাথেরিন হাওয়ার্ডের শিরচ্ছেদ করা হয়। শিরশ্ছেদ করার আগে ক্যাথেরিন বলে, ""আমি ইংল্যান্ডের রানী হিসেবে মৃত্যুবরণ করছি, কিন্তু আমি কাল্পেপারের স্ত্রী হিসাবে মৃত্যুবরণ করলে বেশি খুশি হতাম""। অমরপ্রেম।  

৬। ক্যাথেরিন পার (Catherine Parr)
হেনরি যেভাবে তার স্ত্রীদের ধমাধম শিরশ্ছেদ করছিল, তাতে তার ছয় নম্বর স্ত্রী হতে যথেষ্ট সাহসের দরকার ছিল। আবার রাজা বিয়ে করতে চাইলে না করার বিপদও প্রায় একই। হেনরি ১৫৪৩ সালের জুলাই মাসে বিদূষী, ধার্মিক এবং বিধবা ক্যাথেরিন পারকে বিয়ে করে। এই সময়টা খুব ভালো কাটে। ক্যাথেরিন হেনরির বড় মেয়ে মেরি এবং ছোট মেয়ে এলিজাবেথকে প্রাসাদে ফিরিয়ে আনে। এদের দুইজনকে আগে হেনরি বাস্টার্ড ঘোষণা করে সিংহাসনের উত্তরাধিকার থেকে বঞ্চিত করে। ক্যাথেরিনের অনুপ্রেরণায় হেনরি আইন পরিবর্তন করে মেরি আর এলিজাবেথকে আবার সিংহাসনের উত্তরাধিকারী মনোনীত করে। ক্যাথেরিন হেনরির তিন সন্তান মেরি, এলিজাবেথ এবং এডওয়ার্ডকে আদর যত্নে রাখে। ১৫৪৭ সালে হেনরি মারা গেলে এডওয়ার্ড রাজা হয়। তার এক বছর পরে ক্যাথেরিন মারা যায়। 

এসব পড়ে আমার মনে হলোঃ 
১। সেই যুগে ইংল্যান্ডে নামের খুব আকাল ছিল। হেনরির ৬ জন্য স্ত্রীর মধ্যে তিনজনের নাম ক্যাথেরিন আর দুই জন্যের নাম অ্যান। 
২। হেনরির রুচি নাইক্কা, ৬ বিবির মধ্যে তিনজনই লেডি ইন ওয়েটিং, আর একজন বিধবা। মাত্র দুইজন রাজকন্যা। 
৩। সে সময় রাজার মুখের কথাই আইন। শিরশ্ছেদ কোন ব্যাপার না, ডাল-ভাত।  
৪। দুই রানির শিরশ্ছেদ করাতে আর একজনের স্বাভাবিক মৃত্যু হওয়াতে, ওরা তো মরে বাঁচলো। কিন্তু কী পরিমাণ অপমান করা হয়েছিলো দুই রাজকন্যা, ক্যাথেরিন অফ এরাগন আর অ্যান অফ ক্লিভেসকে। রাজা  ডিভোর্স করতে চায়, রানি তাও তাকে ছাড়তে চায় না। নিষ্ঠুরভাবে তার মেয়েকে দূরে সরিয়ে রাখে। আর একজন জার্মানি থেকে কত স্বপ্ন নিয়ে এলো ইংল্যান্ডের রানি হতে, হলোও, কিন্তু দেখতে ভাল না বলে তালাক দিলো। কি অপমান!"
"তৃষা 

আমার বুকে মরুর তৃষা,
মরীচিকায় হারাই দিশা।
তোমার বুকে বিশাল নদী,
মেটাই তিয়াস, জল দাও যদি।

জুলাই ৭, ২০২১"
"Memory from Newcastle, Australia, 1999."
"বুয়েটের একমাত্র ছাত্রী হলে আমার স্মৃতি  (শেষ অংশ) 

থার্ড ইয়ারে উঠে আমরা নতুন ছাত্রী হল পেলাম, আমাদের আনন্দ আর ধরে না। দোতলা বিল্ডিং, একতলা দোতলা মিলিয়ে অনেকগুলো রুম। বিল্ডিংয়ের ডিজাইন ও খুব সুন্দর, দুইটা বর্গক্ষেত্র কোনাকুনিভাবে মিলিয়ে দিয়ে তৈরি করা হয়েছে। ভিতরের মাঠে সুন্দর বাগান। এখানে একটা জিনিসই আমাদের ভালো লাগেনি, তা হলো ড্রপ ওয়াল। ড্রপ ওয়াল তৈরি করে কর্তৃপক্ষ আমাদের বাইরের কুদৃষ্টি থেকে আড়াল করে পর্দার বাবস্থা করেছেন ঠিকই, কিন্তু সেই সাথে বাইরের আলো হাওয়া চলাচলেও বাঁধার সৃষ্টি করেছেন। কিন্তু কথায় বলে, ""ভিক্ষার চাল কাঁড়া আর আঁকাড়া""। আমরা যে এতোগুলো রুমসহ আস্ত একটা হল পেলাম, তাতেই মহা খুশি। আর সামনের খোলা বারান্দা দিয়েও অনেক আলো হাওয়া আসে। 

হলের উদ্বোধনী অনুষ্ঠানের পরে কোন এক পত্রিকার ক্যাম্পাস প্রতিনিধি আমার ইন্টারভিউ নিয়ে আমার অনুভুতি জানতে চাইলেন। আমি বললাম, ""নতুন হল হওয়াতে আমরা খুব খুশি হয়েছি। কর্তৃপক্ষকে ধন্যবাদ""। পরের দিনের কাগজে এই খবর ছাপা হওয়ার পরে আমার এক ক্লাসমেট বলল, ""তুমি দেখি খুব কাগজে ইন্টেরভিউ দিয়ে বেড়াচ্ছ""। ছাপার অক্ষরে নিজের নাম দেখে আমি খুব আহ্ললাদিত। বেশ কয়েক বছর পরে খুলনা নিজজপ্রিন্ট মিলে চাকরি করতে গেলাম। আমার একজন কলিগ আমাকে চিনতে পেরে বললেন, ""আপনাদের ছাত্রী হল উদ্বোধনের দিনে আমি আপনার ইন্টেরভিউ নিয়েছিলাম, মনে আছে""? আমিও তাঁকে চিনতে পারলাম, উনি আমার দুই বছরের সিনিয়র খন্দকার হাসিবুর রহমান ভাই। এই হলের ইট, বালু, সিমেন্ট আর নতুন রংয়ের ঘ্রাণও আমার ভালো লাগত। আমি নতুন হলে এসে এতো খুশি হয়েছিলাম যে, পুরানো হলে গাদাগাদি করে থাকা বা প্রথম বর্ষে সিট না পাওয়ার বেদনা সব ভুলে গেলাম।   

আগে আমরা মোটামুটি স্বাধীন ছিলাম। নাজমা জামান ম্যাডাম মাঝে মাঝে এসে আমাদের খোঁজ খবর নিতেন। এবারে আমাদের দেখভাল করার জন্য একজন সার্বক্ষণিক ওয়ার্ডেন নিয়োগ দেয়া হল। তাঁর রুম হলের গেটের কাছেই নিচতলায়। উনি একটু কড়াকড়ি করার চেস্টা করলেন, মেয়েদের অনেকেই এতে বিরক্ত। মেস কমিটি তৈরি করার আগে ওয়ারডেন আপা বেশ কিছুদিন আমাদের মেসের দায়িত্বে ছিলেন। তখন পটল দিয়ে ইলিশ মাছের ঝোলটা খুব চালু ছিল। 
   
বেশিরভাগ রুমই তিন বেডের, কিছু রুম দুই বেডের। আমরা সিনিয়র বলে আমি আর আমার প্রিয় বান্ধবী নাহিদ দুই বেডের একটা রুম পছন্দ করলাম। রুমটা দোতলায়, নিচের ডাইনিং-এ যাওয়ার সিঁড়ির কাছে। সিঁড়ির অন্য পাশে টিভি রুম।  টিভি রুমের নিচে ডাইনিং আর রান্নাঘর। আমরা রুমটা বাথরুম থেকে দূরে নিলাম, যাতে বাজে গন্ধ সহ্য করতে না হয়। হলে বরিশাইল্লাদের না কি ""ডাইনিং হল ওপেনার"" বলে। আমি আর সেই বদনাম ঘোচানোর চেষ্টা করলাম না। আমি বরিশাইল্লা আর আমার রুমমেট ময়মনসিংগা সবার আগে খেতে যেতাম। ছুটির দিন দুপুরবেলা খেয়ে দেয়ে দিবানিদ্রা দেয়ার চেষ্টা করতে গিয়ে দেখি, তিনটা সাড়ে তিনটা পর্যন্ত ললনাদের কল-কাকলি আর পায়ের আওয়াজে ঘুমানো  অসম্ভব। আবার রাতে পড়ালেখা করতে চাইলে টিভি রুমের শব্দে পড়ায় ব্যাঘাত ঘটে। আমরা ওয়ারডেন আপার কাছে গিয়ে রুম বদলে নিলাম, এবারে একেবারে ওনার মাথার উপরে গেটের কাছাকাছি, দোতলার শেষ রুম। আমাদের রুমের সামনে দিয়ে হেঁটে আমাদের দিবানিদ্রায় ব্যাঘাত ঘটানোর সুযোগ আর কারো থাকলো না। আমরা আরো একবার রুম বদল করে দোতলার অন্য প্রান্তে চলে গিয়েছিলাম, তবে কারণটা কি এমন জনগুরুত্বপূর্ণ ছিল তা আর মনে নেই।  

আমাদের পুরনো হলে অল্প কিছু রুম ছিল, সব রুমে ফ্যান ছিল। নতুন হলে ফ্যান ছিল না। আমার রুমমেটের টেবিল ফ্যান দিয়ে আমরা দুজনে হাওয়া খেতাম। আমরা দল বেঁধে চাইনিজ খেতে যেতাম। সাথে করে ক্যালকুলােটর নিয়ে যেতাম। ক্যালকুলােটর দিয়ে নিঃশেষে বিভাজন করে বিল দিতাম। এটাকে আমরা বলতাম ""হিজ হিজ হুজ হুজ"" মানে যার যার বিল সে দিবে। তাই বলে বান্ধবীদের যে আমরা খওায়াতাম না, তা নয়। সিঙ্গারা, সমুচা, চা, মুড়ি মাখাসহ দেদার আড্ডা চলত। মাঝে মাঝে নিউ মার্কেট, গাওসিয়া বা নীলক্ষেতের দোকানে ঘোরাঘুরি আর কেনাকাটা চলত। আমরা কখনোই টুকিটাকি কেনাকাটা করতে পলাশী বাজারে যাইনি। বুয়ারা প্রায়ই যেতেন, যাওয়ার আগে প্রত্যেকের কাছ থেকে কি কি লাগবে লিস্ট করে নিয়ে কিনে এনে দিতেন। বেশিরভাগই কাগজ, কলম, খাতা, সাবান বা কোন স্নাক্স জাতীয় জিনিস। সাদিকের মা, হাফিজের মা, কাদেরের মা, আছিয়া, রাবেয়া আর জ্যোৎস্না বুয়াদের সাথে আমাদের সম্পর্ক ছিল চমৎকার। কাদেরের মা আমার দেশী মানে বরিশাইল্লা, পান খেয়ে লালচে কাল দাঁতের আকর্ণ বিস্তৃত হাসি তাঁর হৃদয়ের মতোই বিশাল। আমার দেশী বলে তাঁর সাথে আমার খাঁতির ছিল একটু বেশি, মাঝে মাঝে দেশী ভাষায় বাতচিৎ করে আরাম পেতাম। পড়ালেখার ফাঁকে ফাঁকে চলত আমাদের বেদম আড্ডা। আমরা রাত জেগে টিভিতে ফুটবল খেলা, নাটক, সিনেমাসহ বিভিন্ন অনুষ্ঠান দেখলাম। অনেকে ক্রিকেট খেলা দেখত, আমি বুঝতাম না বলে দেখতাম না। ওই সময়ে প্রচুর বই পড়ার সুযোগ হয়। সমরেশ মজুমদার,  শীর্ষেন্দু মুখোপাধ্যায়, সুনীল গঙ্গোপাধ্যায়ের, হুমায়ূন আহমেদ-সহ আরো অনেকের বই সবাই মিলে ভাগাভাগি করে পড়তাম, একজনের পড়া হলে আর একজন নিতাম। 
 
নতুন হলে আসার অল্প কিছুদিন পরে মেস কমিটির মাধ্যমে মেস চালানো শুরু হলো। মেস কমিটির কাজ ছিল মূলত মেনু ঠিক করে দেয়া। মেসের বাজার করতে আমরা কখনো বাজারে যাইনি। ডাইনিংয়ের খাওয়া আমার খারাপ লাগত না। একদিন আমার এক বান্ধবী আমাকে বলে, ""তুই এমন মজা করে খাস, তোর খাওয়া দেখে খেতে ইচ্ছা করে""। আলহামদুলিল্লাহ্‌, আমি এখনো অমন মজা করে খাই। একদিন দুপুরে ক্লাস থেকে ফিরে খেতে গেছি। রীতা দিদি খাচ্ছেন, আমরা ওনার কাছে বসলাম। আমরা বসার পরে উনি বললেন, ""এই রিনা, নাহিদ তোমরা ডাল নাও, ডাল মজা হইছে""। আমি বললাম, ""আপনি কি করে জানলেন যে ডাল মজা হইছে, আপনি তো খাচ্ছেন না""। উনি বললেন, ""আমি রান্না করার সময় রান্না ঘরে গেছিলাম। গিয়ে দেখি বাবুর্চি ভাই, ডালের ডাব্বু মুখে দিয়ে ডালের লবণ টেস্ট করতেছে, তাতেই বুঝলাম যে ডাল মজা হইছে""। আমরা আর ওই দিন ডাল খেলাম না।

আমরা কেমিকৌশল বিভাগে মোট ছয়জন মেয়ে ভর্তি হয়েছি। একজনের নাম নাদিরা নাসিম, ডাকনাম কাকলি। আমরা আদর করে মাঝে মাঝে কাক্কু বলি। শুকনা, পাতলা, মাঝারি উচ্চতা, কাঁধের নিচ পর্যন্ত স্টেপ করে কাটা কোঁকড়া চুলে ঘেরা ফর্সা মুখ। হাই পাওয়ারের চশমার আড়ালে বুদ্ধিদীপ্ত উজ্জ্বল দুটি চোখ, সেই চোখে ঘন, কাল, দীর্ঘ পাপড়ি। ঘন, কাল, অল্প একটু জোড়া ভ্রু। দাঁত বের করে হা হা হি হি শব্দ করে হাসে, উচ্ছল প্রাণচঞ্চল একটা মেয়ে। মোহাম্মাদপুরে বাবা-মায়ের সঙ্গে নিজেদের বাড়িতে থাকে। বাসার গাড়িতে ইউনিভারসিটিতে আসা যাওয়া করে। মাঝে মাঝে বাসা থেকে দুধ নিয়ে আসে, অ্যাসিডিটি আছে বলে প্রায়ই অ্যান্টাসিড খায়। প্রথম বর্ষের শেষে দেখা গেলো সে ক্লাসে দ্বিতীয় হয়ে বসে আছে। দ্বিতীয় বর্ষেও ভালো রেসাল্ট করলো, অ্যাসিডিটির সমস্যা নিয়েই।  নতুন হলে যেহেতু সিটের সমস্যা নেই, কেউ চাইলেই সিট পেত। কাকলিও প্রিপারেটরি লিভে হোস্টেলে থাকত মাঝে মাঝে । একদিন 'ভি' শেইপের দুই বারান্দা থেকে আমরা দুজনেই কোনার বাথরুমের দিকে যাচ্ছি। আমি ওকে দেখে ওর দিকে তাকিয়ে হাসছি, ও আমার দিকে ভ্রু কুঁচকে তাকিয়ে আছে। ও হাসছে না কেন? একটু পরে কাছাকাছি এসে তার মুখে হাসি ফুটে উঠলো। হাসতে হাসতে বলে, ""ও তুই!"" আমি বুঝলাম ও গোছল করতে যাচ্ছে, চোখে চশমা নেই তাই আমাকে চিনতে দেরি হয়েছে। ওর সেই হাসি আর ""ও তুই"" বলাটা এখনো আমার চোখের সামনে ভাসে। 

এরপরের ঘটনা খুব দ্রুত ঘটে গেলো। ওর আলসার অপারেশন করা হলো। ডাক্তাররা দেখলেন যা ভেবেছিলেন তা নয়, আসলে ক্যান্সার এবং লাস্ট স্টেজে। ওর ভাইও ডাক্তার, অপারেশানের পরে ডাক্তার ছয় মাসের সময় বেঁধে দিলেন। আমরা এক গভীর শূন্যতা নিয়ে ক্লাস করি আর অস্থিরতায় ভুগি। একদিন ওকে দেখতে গেলাম আমরা তিনজন মিলে। খালাম্মা আমদের জন্য খিচুরি রান্না করেছেন। খেতে বসলাম এক সঙ্গে, ওর খাওয়া আলাদা, নরম ভাত। খেতে খেতে বলছে, ""ইস, কবে যে সুস্থ্য হয়ে আবার চটপটি, ফুসকা, বিরিয়ানি এসব খেতে পারবো""? আমরা শুনে মনে কষ্ট পাই, কিন্তু অভিনয় করে বলি, ""তুই সুস্থ্য হ আগে, তারপরে কতো খাবি খাস""। আমরা কোনদিন অভিনয় না শিখেই কেমন ভালো অভিনয় করলাম, আমি, নাহিদ আর তানিয়া! 

কাকলি মারা যাওয়ার পরে গেলাম, আবার কুলখানিতে গেছি। পরে আর যাওয়া হয়নি। সব সময় ওর কথা ভাবি। আমরা সবাই সময়ের সাথে সাথে বুড়ো হচ্ছি, আর ওর বয়স সেই একুশ/ বাইশ বছরেই  যেন থমকে আছে। মোহাম্মদপুরের গজনবী রোডের সেই বাড়িটি ভেঙ্গে বহুতল বিশিষ্ট এপার্টমেন্ট কমপ্লেক্স করা হয়েছে। বাড়ির নামটি অপরিবর্তিত আছে, বাড়ির একমাত্র মেয়ের 'কাকলি' নামটি সে সগর্বে ধারণ করে আছে। কাকলি নামের বাড়িটি হয়তো আরো দুইশত  বছর মেয়েটির নাম নিয়ে সগর্বে দাঁড়িয়ে থাকবে, কিন্তু আমরা কেউ থাকব না।"
"বুয়েটের একমাত্র ছাত্রী হলে আমার স্মৃতি  

১৯৮৩ সালের জুলাই মাসে বুয়েটে আমাদের ক্লাস শুরু হয়। মেয়েদের থাকার জন্য কোন হল নেই। অনেক পুরানো একটা বাড়িতে ছাত্রীদের থাকার বাবস্থা করা হয়। তখন আমরা লোকমুখে শুনেছিলাম যে এটা ভিসির পুরানো বাড়ি, ওনার জন্য নতুন বাড়ি করার পরে এটাকে আপাতত মেয়েদের হোস্টেল করা হয়েছে।রেজিস্ট্রার ভবন এবং খেলার মাঠের মাঝের রাস্তা দিয়ে দক্ষিন দিকে গেলে রাস্তার শেষ মাথায় এই বাড়িটির প্রবেশপথ ছিল বিধায় এটা যে রেজিস্ট্রার ভবনের এক্সটেনশান তা আমি কখনো বুঝতে পারিনি। একটা আলাদা বাড়ি মনে হত। এটা আসলে একটা কভারড করিডোর দিয়ে রেজিস্ট্রার ভবনের সাথে সংযুক্ত, এবং একটা দরজা দিয়ে ওই ভবনে আসা যাওয়া করা যায়। 

বুয়েটের কয়েকজনের কাছ থেকে জেনেছি, প্রকৌশল অনুষদে প্রথম ১৯৬৪ সালে তিনজন ছাত্রী ভর্তি হন। দুইজন পুরকৌশলে আর একজন কেমিকৌশলে। ১৯৬৮ সালে দুইজন আর ১৯৬৯ সালে একজন পাশ করেন। প্রথমদিকে যারা পড়তে আসতেন তাদের ঢাকায় বাসা থাকার কারণে হোস্টেলের দরকার পড়েনি। পরে আস্তে আস্তে ছাত্রী সংখ্যা বাড়ার ফলে ছাত্রী হল শুরু হয় ১৯৭২-৭৩ সালের দিকে। রেজিস্ট্রার বিল্ডিং এর দক্ষিন প্রান্তে ওই ভবনের নীচ তলায় তখন ছিল National Bank of Pakistan (পরে সোনালী ব্যাংক হয়)। এই ব্যাংকের দোতলায় শুরু হয়  ছাত্রী হোস্টেল। কালের পরিক্রমায় ওই বিল্ডিংটাই একতলা দোতলা মিলিয়ে হয়ে উঠে আমাদের প্রিয় ছাত্রী হল।  

আমাদের সময় মেয়েরা তিতুমীর হলের সাথে এটাসড ছিলাম। মেয়েদের হলের প্রভোস্ট ছিলেন পদার্থ বিজ্ঞানের শিক্ষিকা নাজমা জামান ম্যাডাম। 

একদিন আমার ভাইয়ের সাথে তিতুমীর হলে গিয়ে হলে সিট বরাদ্দের জন্য আবেদন করলাম। আমার ভাই খুঁজে তাঁর একজন পরিচিত ছেলেকে বের করলেন। উনি আমাদের কাগজপত্র ঠিক করতে সাহায্য করলেন। ওই ভাইয়ের খালা আমার ভাইয়ের পরিচিত, আমার ভাই তাঁকে আপা ডাকেন। এখন সেই ছাত্রটিও আমার ভাইকে বারী ভাই ডাকা শুরু করলেন। আমার ভাই হয়ে গেলেন ওনার এবং ওনার খালার কমন ভাই। 

আরেকদিন গেলাম হলে সিট পাওয়ার জন্য ইন্টারভিউ দিতে। যেহেতু আসন সংখ্যা সীমিত আর প্রার্থীর সংখ্যা অনেক বেশি, তাই যাদের ঢাকায় থাকার মত জায়গা নেই তারাই হলে সিট পাবে। আমাকে আগেই একজন বলেছিল, ""ইন্টারভিউয়ের সময় বলবে যে, ঢাকায় থাকার মতো কোন জায়গা নেই""। আমি ওইভাবে প্রস্তুতি নিয়ে গেছি। কিন্তু যখন আমাকে জিজ্ঞেস করা হলো ঢাকায় কেউ আছে কি না? তখন আমি বললাম যে আমার ভাই আছেন। আমি যে খুব সত্যবাদী তা না, মনে হয় আমি নার্ভাস হয়ে গিয়ে এটা বলেছি। হলে সিট না পাওয়ার ফলে প্রথম বছরটা আমার খুব কষ্ট হয়। মোহাম্মাদপুর থেকে রিক্সা বা বাসে করে আসা যাওয়ার কষ্ট এবং বিড়ম্বনা তো ছিলোই, সময়ও লাগত অনেক।  

এই যে চট করে মিথ্যা কথা বলতে না পারা এর একটা মনস্তাত্ত্বিক কারণ আছে।  জিয়াউর রাহমানের সময় স্লোগান ছিল, ""খাল কাটা হলে সারা, দূর হবে বন্যা খরা""। উপর থেকে নির্দেশ এলো সব হাই স্কুলের বাচ্চাদের দিয়ে খাল কাটাতে হবে। আমরা বালিকারাও বাদ পড়লাম না। আমাদের বালিকা বিদ্যালয়ের পুরুষ শিক্ষকদের নেতৃত্বে স্কুলের এইট থেকে টেনের মেয়েরা গেলাম খাল কাটতে। ঘণ্টা কয়েক খাল কেটে দেশ উদ্ধার করে কাদায় ""লেপটাইয়া চেপটাইয়া"" মোটামুটি ভুত হয়ে আমরা বাড়ি ফিরলাম। আমি তখন ক্লাস নাইনে পড়ি, ১৯৭৮ সাল। 

আবার ইন্টারমিডিয়েট পরীক্ষার আগে বলা হলো প্রত্যেক পরীক্ষার্থী একজন করে বাচ্চাকে লেখাপড়া শেখাবে, স্বাক্ষরতা অভিযানের অংশ হিসাবে। নিজের বাসার আশেপাশের বস্তি এলাকা থেকে একজন ছাত্র/ছাত্রী জোগাড় করতে বলা হলো। আমি ছাত্র কোথায় পাব? আমার এক প্রতিবেশি  আমার জন্য সোমা নামের একটি মেয়েকে নিয়ে এলো, সে বস্তির স্কুলে যায় এবং লিখতে পড়তে পারে। আমি তাকে দুই একদিন পড়িয়ে বললাম, ""তুমি একদিন আমার সাথে কলেজে যাবে। ওখানে তোমাকে কিছু লিখতে পড়তে দিবে। আর যদি জানতে চায় আমি তোমাকে কতদিন ধরে পড়াচ্ছি, তুমি বলবে তিন মাস। আমি তোমাকে খবর দিলে তুমি চলে এসো""। এবার নিশ্চিন্ত হয়ে আমি আমার নিজের পড়েলেখায় মন দিলাম। যথা সময়ে আমি সোমাকে নিয়ে কলেজে গেলাম। প্রথমে ওর পরীক্ষা নেয়া হলো, আমি বাইরে দাঁড়িয়ে থাকলাম। পরে আমাকে ভিতরে ডেকে জানতে চাইলেন আমি কতদিন ধরে সোমাকে পড়াচ্ছি। আমি ভাবলাম ও এতো ভালো লিখতে পড়তে পারে তিন মাস কম হয়ে যাবে, বললাম, ""এক বছর ধরে""। ওদিকে সোমা কিন্তু আমার শিখানো কথামত তিনমাস বলেছে। একজন ম্যাডাম বললেন, ""ও তো বলল যে তুমি ওকে তিন মাস ধরে পড়াচ্ছো। আর তুমি বলছ এক বছর ধরে""। এর পরে ওনারা মিথ্যা কথা বলা এবং  নৈতিক চরিত্রের উপরে নাতিদীর্ঘ বক্তৃতা দিয়ে আমাকে বিদায় দিলেন। সেই থেকে মিথ্যা কথা বলতে ভয় পাই, আমি মিথ্যাটাও গুছিয়ে বলতে পারি না। ভ্যাবাচেকা খেয়ে যাই। ওইখানে মনে হয় কোন এক্সটারনাল ছিলেন না, এবং ওই বিষয়ে পাশ ছাড়া আর কোন গ্রেডিং ছিল না। তাই আমি যথাসময়ে এইচএসসি পাশ করি। 

দ্বিতীয় বর্ষে ছাত্রী হলে সিট পেলাম। রাতে বিদ্যুৎ চলে গেলে গালাগালি শুনে আমি তো অবাক! একজনকে জিজ্ঞেস করে জানলাম যে বুয়েট আর ঢাকা মেডিকেলের ছেলেরা পরস্পর পরস্পরকে গালি দেয়। এটাও না কি বিনোদন! একদিন শুনলাম আমাদের হলের এক আপার নাম ধরে গালি দিচ্ছে। আমি আবারো জানতে চাইলাম, ""এসব কি হচ্ছে""? উত্তর পেলাম, ""এমনই হয়""। দেখি হলের অন্য মেয়েরা বা ওই আপা নিজেও যেন কিছুই হয়নি, এমন নির্লিপ্তভাবে যার যার কাজ করে যাচ্ছে। প্রথমে বিষয়টা আমার খুব খারাপ লেগেছিল, কিন্তু আস্তে আস্তে গা সওয়া হয়ে গেলো। তবে ওই আপা চলে গেলে আর কোনদিন কোন ছাত্রীকে উদ্দেশ্য করে গালি শুনিনি।  

আমদের খাওয়া তিতুমীর হল থেকে টিফিন ক্যারিয়ারে করে দারোয়ান ভাইয়েরা বা বুয়ারা নিয়ে আসেন। সেই মাছ পানিতে সাঁতার কাটে, দেখে আমদেরও সাঁতার কাটতে ইচ্ছা হয়।। মাঝে মাঝে আমরা নিজেরা টাকা তুলে পলাশী বাজার থেকে বুয়াদের দিয়ে বাজার আনিয়ে, রান্না করিয়ে উন্নতমানের খাবারের ব্যবস্থা করি । বুয়াদের রান্না ভালো। সাদেকের মা আর হাফিজের মা বলে দুইজন ছিলেন। হাফিজের মা শোলমাছ আর আলু ছোট ছোট করে কেটে মটরশুটি দিয়ে ভুনা করতেন, অমৃত। ফিস্টের সময় তিতুমীর হলে গিয়ে দল বেঁধে মজা করে খেয়ে আসতাম। ফিস্টে আস্ত মুরগির রোস্ট দেয় শুনে আমার ভাতিজি খুব আগ্রহ নিয়ে বুয়েটে ভর্তি হলো।  কিন্তু বিধি বাম, ও ভর্তি হওয়ার পর থেকে আর আস্ত মুরগির রোস্ট দেয় না।

এখন গণরুম বলে একটা শব্দ শুনি। ও রকম রুম আমি বরিশাল আর সলিমুল্লাহ  মেডিকেলের হোস্টেলে দেখেছি যথাক্রমে আমার বোন আর অন্য এক বোনের মেয়ের সুবাদে। আমাদের পুরানো হলের রুমগুলোর অবস্থা অনেকটা গণরুমের মতই ছিল। যে রুমে কোনমতে দুইটা খাট, চেয়ার আর টেবিল ঢোকানো যায়, সে রুমে দুইজন, একটু বড় রুমে তিনজন। এভাবে এক রুমে ৬/৭ জন পর্যন্ত মেয়ে থাকত। হলের গেটের কাছে একটা মাধবীলতার ঝাড় আর একটা শিউলি গাছ ছিল।  পি জি হাসপাতালে আমার বোনের মেয়ে হওয়ার খবর পেয়ে আমি কিছু মাধবীলতা আর শিউলি ফুল নিয়ে দেখতে গিয়েছিলাম আমার মনে আছে। হল থেকে ক্লাসে আসা যাওয়ার পথে খেলার মাঠের পাশের কৃষ্ণচূড়ার আগুন রং চোখ জুড়িয়ে দিতো, এখনো স্বপ্নে ওইসব গাছের ছায়ায় হাঁটি।

আমরা তৃতীয় বর্ষে এসে পেলাম বিশাল নতুন হল। আমরা নতুন হলে চলে এলে আমাদের পুরানো হল কিছুদিন ব্যাচেলর শিক্ষকদের ডরমিটরী হিসেবে ব্যবহৃত হয়। বর্তমানে এর কিছু অংশ অফিস, কিছু অংশ স্টোর রুম এবং স্টাফদের অস্থায়ী থাকার জায়গা হিসেবে ব্যবহার করা হচ্ছে। রেজিস্ট্রার ভবনটি অনেক আগে নাকি ছাত্রদের হল ছিল। প্রাক্তন ভাইস চ্যান্সেলর মোসারফ হোসেন খান (এম এইচ খান) স্যার ছাত্রাবস্থায় যে রুমে থাকতেন, সেটিই এখন ভিসি অফিস। ভিসি হবার পরে তিনিও এই রুমেই বসতেন। এম এইচ খান স্যার ২৫ এপ্রিল ১৯৮৭ থেকে ২৪ এপ্রিল ১৯৯১ পর্যন্ত ভিসি ছিলেন। এর আগে ভিসি ছিলেন আব্দুল মাতিন পাটোয়ারি স্যার। আমরা ভিসি হিসাবে এই দুজনকেই পেয়েছিলাম। 

বুয়েটে এ পর্যন্ত মোট ১৪ জন ভিসির মধ্যে তিন জনই কেমিকৌশল বিভাগের। এঁদের তিন জনেরই ক্লাস করার সৌভাগ্য আমার হয়েছে। কেমিকৌশল অনেক ছোট বিভাগ, এখান থেকে এতজন ভিসি পাওয়াতে আমি গর্বিত।   

ছবিগুলো তুলে এবং কিছু তথ্য দিয়ে সাহায্য করেছেন বুয়েটের প্রফেসর জনাব মাহবুবুর রাজ্জাক, তাঁকে ধন্যবাদ। 

চলবে"
"বাংলাদেশের প্রথম নারী প্রকৌশলীদের একজন সম্পর্কে তাঁর একমাত্র সন্তান যে নিজেও প্রকৌশলী লিখেছে। অনেক অজানা তথ্য জানা যাবে এটা পড়লে।"
"অতীতকাল।"
"মানুষ অভ্যাসের দাস, দাসীও  বটে।
 
দীর্ঘ ১৩ মাস পরে মাস্ক ছাড়া গতকাল (২৯/৬/২০২১) অফিসে ঘোরাঘুরি করতে কেমন যেন লজ্জা লজ্জা লাগছিল।
 
আবার কি যেন নাই, কি যেন নাই মনে হচ্ছিল।  

কবে যে বাংলাদেশের অবস্থা ভালো হবে!"
"আব্রাহাম 
নামটি যে তার আব্রাহাম,
টেক্সাসের অস্টিনে তার ধাম। 
বাবার নাম শুভ, মায়ের নাম সূচনা,
আমি দিলাম নাম তার শুভ-সূচনা। 

সে এলো আমাদের জন্য খুশির বন্যা নিয়ে। 
মিষ্টি মুখের দুষ্টু হাসি, সাদা দাঁতের ঝিলিক দিয়ে,  
চঞ্চল চোখের চাহনিতে হৃদয় নিলো হরণ করে। 
তাইতো নাম দিলাম তার হৃদয়হরণ।

গুটগুটিয়ে হেঁটে বেড়ায় সারা বাড়িময়,
এটা ধরে, ওটা ধরে, নাগালে যা পায়। 
সব কিছুকেই খেলনা ভাবে, বিপদ বোঝে না,
দেই পাহারা সবাই মিলে, ক্লান্তি লাগে না। 

চা, কফি, কোক সবই খাওয়া চাই,
অনর্গল কথা বলে, বোঝার সাধ্য নাই। 
ফুলের দিকে আঙ্গুল তুলে বলে, 'উ উ',
ছিঁড়ে দিলে বেজায় খুশি, ডাকে, 'বু বু' । 

ফুলের টবে পানি দিতে সঙ্গে যাওয়া চাই,
পানি দিয়ে খুশিতে সে নাচে ধেই ধেই। 
সিঁড়ি বেয়ে উঠে যায় সে তরতরিয়ে,
ভয়ে মরি এই বুঝি পড়ে গড়িয়ে। 

দেখতে দেখতে দিনগুলো চলে গেলো,
এবার ফিরে যাওয়ার সময় হয়ে এলো. 
সে চলে গেলো, স্মৃতিটুকু গেলো ফেলে। 
অপেক্ষার প্রহর গুনি, আবার কখন তার দেখা মেলে! 

জুন ২২, ২০২১ 

আমার বড় ছেলে নাফির বন্ধু শরিক এসেছিল টেক্সাস থেকে ওর স্ত্রী, বোন আর দেড় বছর বয়েসি ছেলেকে নিয়ে। খুব আনন্দে ঘুরে ফিরে কেটে গেলো জুনের ১০ থেকে ২২ তারিখ।"
"Had wonderful time in Austin Texas in June 2019."
"কার্ন ভ্যালি ট্রিপ
পর্ব ২
হোটেলে এসে ফ্রেশ হয়ে খাবারের সন্ধানে গেলাম রাস্তার উল্টা দিকের একটা মুদি দোকান কাম রেস্টুরেন্টে। ওখানে বার্গার, স্যান্ডউইচ ইত্যাদি খেয়ে, রাতের জন্য কিছু খাবার কিনে নিয়ে রুমে এসে একটু রেস্ট নিলাম। বিকালে নাফি বলে, ""দুই ঘণ্টা দুরে একটা হট স্প্রিং আছে, চলো গিয়ে দেখে আসি""। বেরিয়ে পড়লাম। যে রাস্তা দিয়ে কার্নভিলে এসেছি সেদিকে না বরং অন্য এক রাস্তায়। আবারো সেই পাহাড় দেখতে দেখতে যাওয়া। 
এলাকা সম্পর্কে কিছু তথ্য ইন্টারনেট থেকে নেয়া।
কাউন্টির নামঃ কার্ন কাউন্টি 
শহরের নামঃ কার্ন সিটি 
নদীর নামঃ  কার্ন রিভার। 

এবার নিশ্চয় বলবেন, “থাক বুঝছি আর বলা লাগবে না, ওখানে যা আছে সব কিছুর নামই কার্ন”। না ঠিক তা না, অনেক উঁচু পাহাড়ের উপরে চলতে চলতে নিচে দেখি নদী অনেক চওড়া। নাফিকে বললাম, ""নদী তো এখানে অনেক চওড়া, আমরা এখানে বোটিং করলাম না কেন""? নাফি বলল, ""হ্যাঁ ওখানেও বোটিং করা যেতো। কিন্তু ওটা নদী না, ওটা হচ্ছে লেক”। পরে ম্যাপে দেখলাম ওটার নাম হচ্ছে লেক ইসাবেলা, স্পেনের রানি ইসাবেলার নামে। অনেক আগে বৃষ্টির পানিতে বন্যা হয়ে কয়েকবার ফসলের প্রচুর ক্ষতি হয়েছে বেকার্সফিল্ডে। তখন নদীতে বাঁধ দিয়ে জলবিদ্যুৎ উৎপাদন এবং বন্যা নিয়ন্ত্রণের জন্য তৈরি করা হয় এই লেক। এলাকাটা সমুদ্রপৃষ্ঠ থেকে প্রায় ৩০০০ ফুট উঁচু, ১৪০০ জনের মত লোকের বাস। 

যেতে যেতে দেখি হঠাৎ করেই চারিদিকের দৃশ্যপট বদলে গেল। পাথুরে পাহাড় পরিবর্তিত হয়ে প্রচুর গাছপালা ভর্তি সবুজের মেলা দেখা দিল পাহাড় জুড়ে। একটা পাহাড়ের উপরে গোরু চরতে দেখে মনে হলো, কাছে কোথাও ফার্ম আছে। আমরা পাহাড়ি পথে যাচ্ছি, কোন লোকজন নেই, গাড়ি নেই, মাঝে মাঝে টেলিফোনে সিগন্যাল থাকে না। ঘন্টা খানেক চলার পরে হিসাব করে দেখলাম আর এক ঘণ্টা পরে আমরা গিয়ে ওখানে পৌঁছাব। ফিরতে রাত হয়ে যাবে। তখন এরকম খালি পাহাড়ি রাস্তায় কোন বিপদে পড়লে, কেউ জানবেও না। নাফিকে বললাম, ""চল, আমরা বরং জশ যে হট স্প্রিংটার কথা বলল ওটায় যাই, হোটেলের কাছে""। আমরা ফিরে চললাম অন্য হট স্প্রিংটা দেখতে। 

আমরা রাফটিং শেষ করে যেখানে এসে নেমেছিলাম সেখানে গাড়ি পার্ক করে একটু হেঁটে গিয়ে দেখি লোকজন একসাথে অনেকটা জায়গা জুড়ে বসে খাওয়া-দাওয়া করছে। একটু সামনে এগিয়ে গিয়ে হট স্প্রিং পেলাম। জায়গাটা নদীর পাশেই, নদী থেকে ২০-২৫ ফুট উঁচুতে। পাহাড়ের খাঁজের বিভিন্ন জায়গা থেকে পানি বের হচ্ছে, বাষ্প দেখা যাচ্ছে এবং সালফারের ঝাঁঝাল গন্ধ পাওয়া যাচ্ছে। এখানে ৫-৬ টা ছোট বড় পুল তৈরি করা হয়েছে। প্রথমটার পানি অনেক গরম, এটা থেকে পরেরটাতে যায়, তারপরে আর একটাতে। পুলগুলোতে বেশ কিছু নারী পুরুষ ও শিশু 'উদলা-পুদলা' হয়ে বসে আছে (সাঁতার কাটার মত বড় না) ।  আমরা গিয়ে কিছুটা দূরে বড় একটা পাথরের উপরে দাঁড়িয়ে কথা বলছি। তখন আমি রিমিকে হাত তুলে দেখচ্ছি কিভাবে পানি একটা পুল থেকে আর একটাতে ছোট করে কাটা জানালা দিয়ে ওভারফ্লো হয়ে পড়ছে। কথা বলতে বলতে আমি বাম পা টা একটু পাশে ফেললাম, অমনি পড়ে যাচ্ছিলাম কারণ জায়গাটা ওখানে নিচু হয়ে গেছে। আমার হাজব্যান্ড সঙ্গে সঙ্গে পাশ থেকে আমার বাহু শক্ত করে ধরলো, আর আমি পতন থেকে রক্ষা পেলাম। ধরতে এক সেকেন্ড দেরি হলে আমি পাথরের গায়ে ধাক্কা খেতে খেতে ২০-২৫ ফুট পড়ে যেতাম। তাহলে আমাকে আর ভ্রমণ কাহিনী লিখতে হত না, সবাই আমাকে নিয়ে কাহিনী লিখত। 
 
আমরা ওখান থেকে ফিরে আসার জন্য আগাচ্ছি, রিমি বলল, ""মা, নাফির এখানে পুলে নামার শখ""। ভাবলাম শখ থাকলে তা পূরণ করা উচিত, আমাদের মেয়েদের তো শখ পূরণের কোন উপায় নেই। নাফি নামল একটা পুলে, আমি আর রিমি একটা পাথরের উপরে বসে পানিতে পা ভিজালাম। পানিতে আরামদায়ক উষ্ণতা। ফেরার পথে দেখি একটা পুলের মধ্যে একজন দিগম্বর হয়ে উপুড় হয়ে ভাসছে। 

হোটেলে ফেরার পথে নাফি বলল, ""মোবাইলে সিগনাল নাই, ঠিক যাচ্ছি না উল্টা যাচ্ছি বুঝতে পারছি না""। আমি বললাম, ""আমারটাতে সিগনাল আছে, এটা দিয়ে দেখ হয় কি না""। ঠিকই দেখা গেলো উল্টা কয়েক মাইল চলে এসেছি। গাড়ি ঘুরিয়ে নিয়ে আজকের মিশন শেষ করে হোটেলে এসে দুপুরে কেনা কাপ নুডলস খেয়ে শুয়ে পড়লাম। 
 
সকালে ঘুম থেকে উঠে হোটেলের চারপাশটা একটু ঘুরে দেখতে বের হলাম। আমাদের রুম রাস্তার পাশে আর নাফিদের রুম পিছনের দিকে। নাফি রাতে বলেছিল পিছন দিকে নদী আছে। হাঁটতে হাঁটতে চলে গেলাম নদীর ঘাটে। আসলে ঘাট বলতে কিছু নেই, শুধু পাথর আর পাথর। সেই পাথরের মধ্য দিয়ে হেঁটে চলে গেলাম একদম পানির কাছে। একা বলে সাহস করে পানিতে নামিনি বা একটু ছুঁয়ে দেখার চেষ্টা করিনি। কিছু ফটো তুলে আর ভিডিয়ো করে ফিরলাম।  

হোটেল থেকে চেক আউট করে চলে গেলাম নাস্তা খেতে। বার্গার কিং-এ ড্রাইভ থ্রু দিয়ে নাস্তা কিনে গাড়িতে বসে খেলাম (এখনো ভিতরে বসে খাওয়ার অনুমতি নেই)। কফির খোঁজে স্টারবাকস-এ গিয়ে দেখা গেলো বন্ধ। আবার লাইন ধরে বার্গার কিং-এ কফি কিনতে গিয়ে দেখা গেল শুধু ডি-ক্যাফিনেটেড কফি আছে। ফেরার পথে বেকার্সফিল্ডে গিয়ে কফি খাব বলে চললাম সেইদিকে। 

ফেরার পথে আবার সেই একই দৃশ্য বড় বড় পাথুরে পাহাড়, পাহাড়ি নদী আর  আঁকাবাঁকা রাস্তা। সেই নদীর ভিতরে বড় বড় পাথর দেখতে দেখতে এসে পৌঁছলাম সমতলে বেকার্সফিল্ডে। এখানে এসে চোখ জুড়িয়ে যায় চারিদিকে সুন্দর ফসলের খেত দেখে। এখানেই আমরা গেলাম একটা ফার্মে। ফার্মের গেটের কাছে একটা বিশাল মুদি দোকান। এখান থেকে টিকিট কেটে, এর ভিতর দিয়ে ফার্মে ঢুকতে আর বের হতে হবে। ঢোকার মুখে দরজার কাছে বিশাল তালিকায় লেখা আছে কোন সময়ে কোন ফল এখানে পাওয়া যাবে। পড়ার বেশি সময় পেলাম না, দেখলাম পশু পাখির অংশ আজ দেখানো বন্ধ আছে। ভিতরে ঢুকে লাইনে দাঁড়িয়েছি টিকিট কেনার জন্য, আমাদের বাম পাশ থেকে একজন মহিলা ডাক দিলো আর একটা কাউন্টারে। নাফি কথা বলা শুরু করার আগেই, আমাদের দেশে যেমন সাথে বাচ্চা দেখলে লোকে বলে বাচ্চার জন্য  হাফ টিকিট,  ঠিক সেভাবেই মহিলা বলল, ""তোমাদের সাথে দেখি দুইজন বুড়ো লোক আছে, তাদের জন্য হাফ টিকিট""। 

হাফ টিকিট পেয়ে আমাদের আনন্দ আর ধরে না। আমরা খুশি হয়ে দোকান থেকে বাগানের দিকে যাচ্ছি। নাফি বলল, ""তোমাদের বুড়ো বলল আর তাতে তোমরা খুশি হয়ে গেলা? এখানে বুড়ো মানে হচ্ছে ৬৫ বছর বা তার উপরে বয়স, তোমাদের কারোরই তো ৬৫ হয়নি।  এটা চিন্তা করছো""? আমি বললাম, "" না, না, না, আরও একটা হিসাব আছে। এদের ৫৫ বছর বয়স হলে তাদেরকেও সিনিয়র বলে, সেই হিসাবে বলেছে""। ফল তোলার জন্য দুই সাইজের ঝুড়ি কিনতে পাওয়া যায়, আমরা বড় একটা ঝুড়ি কিনলাম (কাগজের তৈরি)। মহিলা বলে দিলো, """"।   

 দোকান থেকে বাগানে ঢোকার মুখে একজন মহিলা বললো, ""আজ শুধু স্ট্রবেরি এবং ব্লুবেরি তোলা যাবে""। কোন দিকে যেতে হবে তাও হাত তুলে দেখিয়ে দিল। বাগানে ঢুকেই সুন্দর ফুলের বাগান। এর পরে গেলাম স্ট্রবেরি খেতে, জীবনে প্রথম স্ট্রবেরি খেত দেখলাম। আরো লোকজন ফল তুলছে, আমরাও লেগে গেলাম স্ট্রবেরি তুলতে। হাত দিয়ে স্ট্রবেরি ছিঁড়তে গিয়ে আঙ্গুল ঢুকে গেলো স্ট্রবেরির ভিতরে, এগুলো এতো পাকা। খুব সাবধানে অনেকগুলো তুলে ফেললাম, সাথে সাথে ফটো তোলা হলো। কিছু ব্ল্যাকবেরি তুললাম। বিভিন্ন জায়গায় ফটো তুলে একটু ঘোরাঘুরি করে চলে এলাম। একটু হতাশ হলাম, আমি ভেবেছিলাম ঘুরতে ঘুরতে গরমে ঘেমে নেয়ে উঠে ক্লান্ত হয়ে গেলে পরে ফিরে যাবো। কিন্তু বাগানের যেদিকেই তাকাই সবখানে হলুদ রঙের টেপ দিয়ে আটকানো, ওসব যায়গায় যাওয়া যাবে না। তাই আমরা বাসায় ফেরার জন্য গাড়িতে উঠে বসলাম। 

স্ট্রবেরি দেখে এবং আমার শখ হয়েছে স্ট্রবেরি চাষের। নার্সারি থেকে তিনটা চারাসহ একটা টব কিনে এনেছি।  তাতে কয়েকটা স্ট্রবেরি ধরেছে।"
"কার্ন ভ্যালি ট্রিপ 
পর্ব ১ 

কোভিড রেস্ট্রিকশন আস্তে আস্তে শিথিল করার ফলে আমার ছেলে একদিন বলল, ""মা চলো একটু ঘুরে আসি এই উইক এন্ডে""। 
- কোথায় যেতে চাস?
- এখান থেকে তিন ঘণ্টার ড্রাইভিং ডিস্ট্যান্সে বেকার্সফিল্ডের কাছে কারনভিল বলে একটা জায়গা আছে। 
- আচ্ছা ঠিক আছে যাব। 
- ওখানে হোটেল বুকিং দিয়ে দিব? একদিন যাবো ঘুরে ফিরে রাতে হোটেলে থাকব, পরের দিন চলে আসবো। 
- আচ্ছা দাও। 
বৃহস্পতিবার (মে ২০, ২০২১) অফিসে ফোন করে বলে, ""মা ওখানে পাহাড়ি নদীতে rafting এর জন্য বুকিং দিয়েছি,  কিন্তু বাবা যেতে চাচ্ছে না। বাবা বলে, ""আমি ওসব করব না, পাহাড়ি নদীতে পড়ে আমি মরে যাব""। আমি বললাম, ""ঠিক আছে, তুমি চিন্তা করোনা, দেখা যাক কি হয়""।
মনে মনে ছড়া কাটছি-

পড়েছিস বরিশাইল্লার হাতে,
rafting-এ যেতে হবে সাথে। 
ভালো সাঁতার জানি না,
ওসব অজুহাত মানি না। 
ডুবে যদি মরতে হয় মরব, 
তাই বলে কি ঘরে বসে থাকব? 

করিগুরু তো লিখেই গেছেনঃ
""আমরা যাব যেখানে কোনো
যায় নি নেয়ে সাহস করি,
ডুবি যদি তো ডুবি-না কেন
ডুবুক সবই, ডুবুক তরী |"" 
--রবীন্দ্রনাথ ঠাকুর
(শেষের কবিতায়)

ছেলে আরো বলল, ""মা, আমি তোমাদের সবার পক্ষে ফর্মে সই করে দিয়েছি""। 
- ঠিক আছে। 
বুঝলাম rafting-এ টিকিট কাটার সময় অনলাইনে তাদের শর্তাবলী পড়ে বুঝে এক জায়গায় টিক মার্ক দিয়েছে। যাতে অবশ্যই বলা আছে, ""এটা করতে গিয়ে আহত বা নিহত হলে কর্তৃপক্ষ দায়ী না""। 

পরের দিন শুক্রবার (মে ২১, ২০২১) সকাল বেলা তাড়াতাড়ি ঘুম থেকে উঠে রেডি হয়ে বসে আছি। নাফি আগেই বলে রেখেছিলো যে সকাল সাড়ে পাঁচটার মধ্যে রওয়ানা হতে হবে, তা না হলে rafting-এর জন্য ঠিক সময়ে পৌঁছাতে পারবো না। ওখানে আমাদের সকাল নয়টায় থাকার কথা। টেনসন আর এক্সাইটমেন্টে  রাতে আমার ভালো ঘুম হলো না। সাড়ে চারটায় ঘুম থেকে উঠে রেডি হয়ে বসে আছি আর ছেলের কোন সাড়াশব্দ পাওয়া যাচ্ছে না। ছেলেকে টেক্সট করলাম সকাল পাঁচটা তেত্রিশে। 
- ঘুম থেকে উঠছ?
- হুম 
একটু পরে দেখি ট্রলি ব্যাগ টানতে  টানতে রুম থেকে বের হয়েছে, ""চলো""। 
- চলো, যাই। 
পানি, চিপস, কলা, ড্রাই কেক ইত্যাদি কিছু শুকনা খাবার নিয়ে গাড়িতে উঠে বসলাম। আমরা বুড়ো বুড়ি ভোরে উঠেই খেয়ে নিয়েছি। নাফি আর রিমি নাস্তা খায়নি। ছয়টার কাছাকাছি সময়ে আমরা রওয়ানা হলাম। নাফিরা একটু পরে কলা খেয়ে নিলো। 

আমার ""হইলেও হইতে পারিত পাইলট"" পুত্র জোরে গাড়ি ছুটিয়ে চলল। ছেলেকে এটা বলার কারণ, নাফি এইচএসসি-এর লিখিত পরীক্ষার শেষে কাগজে বিজ্ঞাপন দেখে এয়ার ফোর্সে চাকরির জন্য দরখাস্ত করলো। আমি বললাম, ""তিন বাহিনীর কোন বাহিনীতে চাকরির দরকার নেই। কারণ বড় বেশি শৃঙ্খলা""। সে তবুও দরখাস্ত করে লিখিত পরীক্ষায় পাশ করে, কিন্তু ভাইবার দিনে তার পদার্থ বিজ্ঞানের ব্যাবহারিক পরীক্ষা ছিল বলে আর দিতে পারেনি। কর্তৃপক্ষ এসব কারণে ভাইবার তারিখ পরিবর্তনে রাজি না। পরেরবারে ভাইবা দিতে গেছে তখন ওর কাছে বিবাহিত নয় মর্মে ওয়ার্ড কমিশনারের সনদপত্র চায়। সে ওটা নিয়ে যায়নি, কারণ বিজ্ঞাপন বা ভাইবার আমন্ত্রনপত্রে ওই কাগজ লাগবে এমন কিছু লেখা ছিল না।  আমি মনে মনে খুশি হলাম, চাকরি পেলে যাওয়ার জন্য জিদ করত, আর মায়ে পুতে লেগে যেতো 'কাইজ্জা'। সে প্রায়ই স্পিড লিমিট না মেনে গাড়ি চালায় বলে আমি বলি, ""তোর পাইলট হওয়াই উচিত ছিল। তাহলে ঘণ্টায় ৫০০-৬০০ মাইল বেগে চালাতে পারতি, আর তোর পিছনে পুলিশও ছুটতে পারত না""।  

ক্যালিফোর্নিয়ায় খুব কম বৃষ্টি হয় বলে প্রকৃতি অনেক রুক্ষ। রাস্তায় যেতে যেতে চারিদিকে শুধু পাহাড় দেখা যায়। কখনো অনেক দুরে, আবার কাছে চলে আসে। পাহাড়গুলো বেশিরভাগই বৃক্ষহীন। কোনটাতে হয়তো কিছু ঘাস বা লতাগুল্ম  আছে, ঘাস শুকিয়ে সাদা হয়ে আছে। আগুন লাগলে দাউ দাউ করে জ্বলবে। রাস্তার পাশে বা আইল্যান্ডে যে সকল ফুল বা গাছপালা দেখা যায়, সেগুলোতে নিয়মিত পানি দেয়া হয়। আর কিছু গাছ আছে যেগুলোতে বেশি পানি লাগে না। 

 মাঝে একটা গ্যাস স্টেশনে গাড়ি থামিয়ে নাফি বলল,  ""মা আমি কিছু সময় সেভ করেছি এখন তোমরা চাইলে একটু হাঁটাহাঁটি করে, বাথরুম করে নাও। যেখানে যাচ্ছি ওখানে ভালো বাথরুম পাবা না""। আমরা একটু হাঁটাহাঁটি করে গ্যাস, কফি আর নাফি-রিমির নাস্তা নিয়ে আবার রওয়ানা হলাম। যাওয়ার পথে আইল্যান্ডে প্রচুর ফুল আর ফুল, প্রায় মাইল বিশেক ধরে চলল ফুলের সামারোহ। আমরা এখানে অনেক সমতল ভূমি আর ফসলের খেত দেখতে পেলাম।  আঙ্গুর আর কমলা ছাড়া অন্য গাছগুলো চিনতে পারলাম না। এ জায়গাটার নাম বেকার্সফিল্ড। পাহাড়গুলো অনেকদূরে বলে সমতলে সেচের মাধ্যমে বেশ চাষাবাদ হয়। বেকার্সফিল্ড ছাড়িয়ে ঢুকে গেলাম এক পাহাড়ি রাজ্যে, এর নামই কার্ন রিভার ভ্যালি (Kern River Vally)।  দুইদিকে খাড়া পাথুরে পাহাড়, মাঝে বয়ে চলেছে সরু পাহাড়ি নদী, সেই পাহাড়ের নিচ আর নদীর পাড়ের রাস্তা ধরে চলতে হবে ১৪ মাইল। রাস্তা ভীষণ আঁকাবাঁকা, এক একটা পাহাড়ের মোড়ে এসে বোঝা যায় না ওদিকে রাস্তা বা গাড়ি আছে কি না, প্রতি মুহূর্তে দুর্ঘটনার ভয়। 
  
সকাল নয়টা নাগাদ পৌছে গেলাম Whitewater Voyages এর অফিসে, এরাই রাফটিং এ নিয়ে যাবে। আমরা রিপোর্ট করা মাত্রই বলল তোমাদের সব জিনিসপত্র গাড়িতে রেখে চাবি আমাদের অফিসে জমা দিয়ে যেতে হবে। ওরা বিভিন্ন ধরণের পোশাক-আশাক নিয়ে এলো। আমার দিকে তাকিয়ে বলে, ""তুমি এই পোশাকে সাঁতার কাটতে পারবে, না কি আমাদের পোশাক পরবে""? আমি অবাক হয়ে বললাম, ""আমরা কি সাঁতার কাটতে যাচ্ছি""? আমার কথা শুনে সবাই হেসে ফেললো। লোকটা বলল, ""না, কিন্তু তুমি পড়ে যেতে পারো, তখন সাঁতার কাটতে হবে""। নাফি আগেই বলেছিল যে আমরা ভিজে যেতে পারি তাই ভালো জুতা পরতে। জুতা পরে এসেছি,  কিন্তু আমি সালোয়ার-কামিজের উপরে সোয়েটার এবং শাল পরে এসেছি। বাসা থেকেই ঠাণ্ডা লাগছিল, এখানে আরো ঠান্ডা। আরো বলল চশমা এবং টেলিফোন রেখে যেতে,  কারণ অতীতে কারো চোখ থেকে চশমা ছিটকে পানিতে পড়ার নজির আছে। আমার শাল দেখে বলল, ""ওটা পানিতে পড়ে যেতে পারে""। আমি তাও শাল নিয়েই গেলাম, অনেক ঠান্ডা তাই। 

আমরা সবাই ওয়াটার প্রুফ জ্যাকেট পড়ার সিদ্ধান্ত নিলাম। আমি আর নাফির বাবা সোয়েটারের উপর দিয়ে ওয়াটার প্রুফ জ্যাকেট পরে নিলাম। নাফি আর রিমির শীতের কাপড় অনেক মোটা বলে ওরা ওগুলো বাদ দিয়ে শুধু ওয়াটার প্রুফ জ্যাকেট পরে নিল। আমাদের টাইট করে লাইফ জ্যাকেট আর মাথায় হেলমেট পরিয়ে দিলো। লাইফ জ্যাকেট ঢিলা করতে বললে বলল, ""এটা ঢিলা থাকলে তুমি পানিতে পড়ে গেলে এটা ভেসে উঠে সাঁতার কাটতে অসুবিধা  করবে""। 

এরপরে বাসে করে আমাদের বিশ মিনিট দূরের একটা জায়গায় নিয়ে গেলো, যেখান থেকে আমাদের যাত্রা শুরু হবে। আমরা আর চার জনের অন্য একটা গ্রুপ। একজন আমাদের ব্রিফ করার জন্য নদীর পাড়ে দাঁড় করালো। তার নাম জশ। সে তার লিস্ট ধরে ধরে বলতে শুরু করল কোন সিচুয়েশনে বা কোন রকম বিপদ আসলে কি করতে হবে। সে বলল, ""যদি নদীতে পড়ে যাও তাহলে উপুড় হয়ে সাঁতার কেটে রাফটের দিকে এগিয়ে আসবে""। একটা দড়ির পোটলা দেখিয়ে বললো, ""তোমার দিকে দড়ি ছুড়ে দেয়া হবে। এটা ধরে সাঁতরে আসবে রাফটের দিকে, তারপর আমরা তুলে নেবো। নদীতে পড়ে গেলে দাঁড়ানোর চেষ্টা করবে না""। আমার মনে হলো আমি তো সবার আগে দাঁড়ানোর চেষ্টাই করব। জিজ্ঞেস করলাম, ""কেন দাঁড়ানোর চেষ্টা করব না""? উত্তর দিলো, ""তোমার পা পাথরের মধ্যে আটকে যেতে পারে, ওদিকে স্রোত তোমাকে টেনে সামনে নিয়ে যেতে চাইবে। ফলে আহত বা নিহত হওয়ার সম্ভাবনা""। 

ওর ব্রিফিং শুনতে শুনতে প্লেন ছাড়ার আগের সেফটি ভিডিয়োর কথা মনে হলো, ওগুলো দেখিয়ে ভয় ধরিয়ে যাত্রার আনন্দ মাটি করা ছাড়া আর কিছু না। প্লেন ক্রাশ করলে যাত্রীদের সবাই মারা যায়, এসব করে কি হয় কে জানে! তাই আমি সিটের নিচে কোথায় লাইফ জ্যাকেট আছে খুঁজে দেখি না। আমি মনে মনে ভাবলাম, ""যার ইচ্ছায় পৃথিবীতে এসেছি, পানিতে যদিও বা তাঁর ইচ্ছায় পড়ে যাই, তখন যা করার তিনিই করবেন। আমার কিছুই করার উপায় নাই""। 

তবে অত বিশাল চওড়া আর গভীর পায়রা নদীর ঝড় আর উথাল পাতাল ঢেউয়ের হাত থেকে বেঁচে ফিরে আসার পরে এই চমৎকার রৌদ্রকরোজ্জ্বল আবহাওয়ায় চিকনা পাহাড়ি নদীতে ডুবে মরাটা খানিকটা ইন্সালটিং। 
 
জশ বলল, ""আর একজন জশ আছে, সে হবে এক দলের গাইড""। কোভিডের কারণে এক পরিবারকে একটা করে রাফট এবং একজন করে গাইড দেয়া হলো। আমাদের গাইড জশ-২, এসে আমদের সাথে পরিচিত হয়ে নদীর দিকে চলতে শুরু করলো। আমি নদীর দিকে তাকিয়ে দেখি স্রোত বেশি না, আমাদের কুলূবাড়ির কাছের খালে ভাটার সময় যেমন থাকে তেমন। আমি জানতে চাইলাম, ""স্রোত কি সবখানে এমন""?
- না, মাঝে মাঝে বেশি আছে।
- নদীর গভীরতা কত? 
- মাঝে মাঝে ১০ ফুট, কোথাও কোথাও কয়েক ইঞ্চি। 

আমরা রাফটে উঠে বসলাম, সবার সামনে নাফি আর রিমি, মাঝে আমরা দুজনে আর পেছনে জশ। আমি অবাক হয়ে দেখলাম, রাফটের নিচে দুইপাশে ফাঁকা আর ওখান থেকে পানি উঠছে। জশ আমাদের দেখাল কি করে বৈঠা মারতে হবে। সে আরো বলল, ""আমি যখন যেভাবে বলবো সেভাবে সবাই একত্রে বৈঠা চালাবে। যেমন আমি যদি বলি ২ সামনে, তাহলে সামনে দুবার বাইবে""। 

আমরা বেশ সুন্দরভাবেই রওয়ানা হলাম। জশ ই বাইছে, মাঝে মাঝে আমদের বলছে, ""টু ফরওয়ার্ড, অল টুগেদার""। সঙ্গে সঙ্গে নাফির বাবা গুণতে শুরু করে অতি উৎসাহে বৈঠা মারে, ""ওয়ান, টু""। এবার জশ বলে, ""টেক রেস্ট""। মঝে মাঝে নাফির বাবা বলবে, ""নাবিলের মা, তোমারটা একসঙ্গে হচ্ছে না ইত্যাদি""। নদীর দুই পাশে উঁচু উঁচু পাথুরে পাহাড়, আর অনেক পাথর। নদীতেও অনেক বড় বড় পাথর পড়ে আছে। আমরা যেদিকে যাচ্ছি তার ডানদিকে রাস্তা এবং পাহাড় কম, বামদিকে বেশি। এর মাঝেই গাছপালা নদীর মাঝ পর্যন্ত ডালপালা ছড়িয়ে আছে। 

আমাদের বেশ ঠাণ্ডা লাগছে। সকাল বেলা বলে সূর্য তেমন জোরালোভাবে ওঠেনি। নাফি আর রিমি সামনে আবার শীতের কাপড় পরা নাই বলে ওদের বেশি ঠাণ্ডা লাগছে। এক পর্যায়ে নাফি শীতে কাঁপতে শুরু করলো। আমি আমার শালটা নাফিকে দিলাম গায়ে জড়িয়ে নিতে। রিমি মাস্ক পরে নাকে ঠাণ্ডা লাগা কমালো কিছুটা।  

নদীর স্রোত মাঝে মাঝে কম, মাঝে মাঝে বেশি। যেখানে অনেক পাথর পানিকে আটকাচ্ছে  সেখানে তীব্র স্রোত। অনেক জায়গায় উঁচু থেকে নিচে পতন আছে, এরকম পতনের পরে রাফট প্রায় ডুবে যায়। তলা থেকে উঠা পানি আর ছিটকে আসা পানিতে আমরা পুরা ভিজে যাই। এরকম একটা জায়গা দূর থেকেই মনে হচ্ছিল অনেক টারবুলেন্স। জশ বলল, ""সামনে বেশি স্রোত তোমরা অবশ্যই বৈঠা বাইবে, আমি না বলা পর্যন্ত থামবে না""। ওই খানটা পার হওয়ার সময় আমি আর বাইতে পারলাম না, এতো স্রোত! এ রকম অনেকগুলো পার হলাম ভালভাবেই। আমরা দূর থেকে পানির নাচানাচি, ঢেউ আর সাদা ফেনা দেখে সাবধান হয়ে যাই আর শক্ত হয়ে বসি। জশ আগে থেকেই আমাদের সাবধান করে দিচ্ছে সামনে গাছ বা পাথর পড়লে।  একবার গাছের ডাল আমার মাথা ছুঁয়ে গেলো। আর একবার একটা বড়  পাথর পানিতে ক্ষয়ে গিয়ে নিচে ফাঁকা হয়ে আছে আর উপরটা বাঁকা হয়ে আছে, মাথার উপরে। আমাদের নৌকা ওই পাথরের তলায় চলে গেলো নাফি আর আমি যথা সময়ে মাথা নিচু করে রক্ষা পেলাম, না হলে পাথরে মাথা ঠুকে যেত। 
  
এভাবেই আমরা প্রায় মাঝপথে এসে পড়লাম। জশকে জিজ্ঞেস করে জেনে নিয়েছি মোট আট মাইল পথ যেতে তিন ঘণ্টা লাগবে। আমরা যেখানে নামবো সেখানে বাস রেডি থাকবে, আমাদের নিয়ে যাবে ওদের অফিসে। মোটামুটি স্থির পানিতে (কম স্রোত) নৌকা চলছে, আমরা মাত্র বৈঠা রেখেছি, জশ একাই চালাচ্ছে। হঠাৎ ঝপাৎ করে একটা শব্দ হলো, আর রিমি বলল, ""আল্লাহ, ও পড়ে গেছে""। রিমি কেন যেন ওদিকে তাকিয়ে ছিল, ও জশকে পড়ে যেতে দেখেছে। আমার মনে হলো ও মাথায় পাথরের সাথে ধাক্কা খেয়ে পড়ে গেছে। আমরা সবাই তাকিয়ে আছি, এদিকে আমাদের রাফট কিছুদূর ভেসে এক পাশে চলে এসেছে। আমদের সামনের রাফটের জশ-১ হুইসেল বাজিয়ে দিলো। জশ -২ পানি থেকে মাথা উঠিয়ে সাঁতরে আমাদের দিকে আসতে শুরু করলো। আমি ওর দিকে ছুঁড়ে দেয়ার জন্য দড়ির পোটলাটা খুঁজলাম, পেলাম না। ব্রিফিং-এ তো সারাক্ষণ আমরা পড়ে গেলে কি করতে হবে বলেছে, কিন্তু গাইড পড়ে গেলে কি করতে হবে তা তো বলেনি! আমার হাসব্যান্ড তার বৈঠাটা ওর দিকে এগিয়ে দিলো। জশ সাঁতরে এসে বৈঠা ধরে রাফটে উঠলো। পুরো ঘটনাটা  ২/৩ মিনিটের মধ্যে ঘটলো। পরে জশকে জিজ্ঞেস করলাম,""তুমি পড়ে গেলা কেমনে""? সে উত্তর দিলো, ""আমি পিছলে গেছি""। এটা অনেকটা শুকনা জায়গায় আছাড় খাওয়ার মতো হলো। জশ কম স্রোতের জায়গায় পড়েছে বলে বড় রকমের কোন দুর্ঘটনা ঘটেনি, বেশি  স্রোতের জায়গায় পড়লে কি যে হতো! একটু পরে তাকিয়ে দেখি দড়ির পোটলাটা জশ যেখানে বসে আছে তার পাশ দিয়ে পানির উপরে ঝুলছে। আমাদের পিছনে আর একটা খালি রাফট চালিয়ে একজন আসছিল, ভাবলাম ও হয়তো আমাদের নিরাপত্তার জন্যই আসছে। জশকে জিজ্ঞেস করে জানলাম তা না, ও নতুন চাকরি পেয়েছে ট্রেনিং করছে। পরে সামনের পিছনের দুই রাফট থেকেই জশ-২ কে পড়ে যাওয়ার জন্য টিটকারি দিলো ওর সহকর্মীরা। 

এবার ভালভাবে রোদ উঠে গেছে নাফি আর রিমি এখন আরাম পাচ্ছে। এক জায়গায় নদীর মাঝখানে বিশাল দুই পাথরের মাঝে আমাদের রাফট গেল তলায় আটকে (পানির গভীরতা কম বলে)। জশ নেমে একটা পাথরের উপর দাঁড়িয়ে আমাদেরকে বলল সামনের দিকে ঝুঁকে বসতে, তারপর সে একা রাফটটাকে ঠেলে এবং ঝাঁকিয়ে ওই জায়গাটা থেকে ছাড়ালো। 

কিছুদূর যাওয়ার পরে আমাদের দুটো রাফট-ই এক জায়গায় থামানো হলো একটু হেঁটে হাত পা গুলোকে সচল করার জন্য। এখানে গাছপালার ভিতরে একটু হাঁটার চেষ্টা করলাম। গাইড সাবধান করে দিলো রাটল স্নেক আছে বলে। এ তো দেখি সুন্দর বনের মত, জলে কুমির, ডাঙ্গায় বাঘ। একটু পরে রওয়ানা হয়ে আবার চলে এলাম আমদের শেষ গন্তব্যে। মাঝে আমরা সাথে করে নিয়ে আসা পানি আর চিপস খেয়েছি। জশ অনেক গল্প করলো আমাদের সাথে। ওর কাছেই জানলাম যে লকডাউনের কারণে গত বছর মোট দুই মাস ওদের কার্যক্রম বন্ধ ছিল। আরো জানলাম যে এ অঞ্চলে সোনা  এবং ইউরেনিয়ামের খনি আছে। পথে আমরা প্রচুর পাখি দেখতে পেলাম। কম স্রোতের জায়গায় হাঁস ছোট ছোট বাচ্চা নিয়ে সাঁতার কাটছে দেখলাম। মাঝে মাঝে অগভীর নদীর তলা দেখা যায় স্বচ্ছ পানি ভেদ করে। এক জায়গায় একটু সমতলে দেখলাম তাবু টানিয়ে লোকে ক্যাম্প করছে।  

অবশেষে প্রায় ১ টার সময় আমরা আমদের গন্তব্যে পৌঁছালাম। রাফট থেকে নামার সময় জশ বলল, ""কাছেই একটা হট স্প্রিং বা উষ্ণ প্রস্রবণ আছে, চাইলে দেখে যেতে পারো""। নৌকা বেয়ে সবাই এতো ক্লান্ত যে, কেউ আর ওটা দেখার আগ্রহ প্রকাশ করলো না। বাসে করে আমরা গাড়ির কাছে চলে এলাম, ওদের লাইফ জ্যাকেট, হেলমেট ইত্যাদি ফেরত দিয়ে জশের কাছ থেকে বিদায় নিয়ে হোটেলে চলে এলাম। নাফির বাবা এতো খুশি হলো যে সে বলল, ""এ পর্যন্ত যত রাইডে চড়েছি, তার মধ্যে এটা সবচেয়ে বেশি এঞ্জয় করেছি""। আমরা সবাই একমত হলাম। 

(চলবে) 

আমরা ভিডিয়ো করতে পারিনি, তাই ইউটিউব থেকে একটা দিলাম। আমি যাওয়ার আগে এসব দেখিনি। দেখলে যাওয়ার সাহস পেতাম না। তবে যেয়ে খুব ভালো লেগেছে।"
"আমার ক্ষুদ্র গোলাপের ছোট্ট বাগানখানি।"
"কাল বাসায় এই দুজন মেহমান এসেছিলেন। ঘরের দরজা খোলা পেয়ে সোজা ঢুকে গিয়েছিলেন। একজন একটু ঘর নোংরাও করলেন। আমি দেখে তো মহা একসাইটেড। বাসার সামনের ফুটপাতে চাল খেতে দিলাম। হাঁসিটা খেলো আর হাঁসাটা তাকে সারাক্ষণ পাহারা দিল। ফিমেলরা সব সময়ই বেশি প্রোটেকশন পায়।"
"আমার চাকরি এবং বাচ্চা প্রায় একই সময় হয়। ছোট বাচ্চা নিয়ে চাকরি করতে গেলে যে কি সমস্যা তা ভুক্তভোগী মাত্রই জানেন। সে সময় পরিবারের বা পরিবারের বাইরের অনেক লোকই সরাসরি অথবা আকার-ইঙ্গিতে বলতে চেষ্টা করেছে যে আমার চাকরি করার কি দরকার ছোট বাচ্চাকে কষ্ট দিয়ে। তখন আমি অনেকটা স্বার্থপরের মত চিন্তা করলাম যে, আমার বাচ্চা যখন বড় হয়ে চাকরি করতে যাবে আর আমি বুড়ো হয়ে যাব, তখন কি আমাকে দেখাশোনা করার জন্য আমার বাচ্চা তার চাকরি ছেড়ে দিয়ে ঘরে বসে থাকবে? উত্তর হলো 'না'। তাই যদি হয়, তাহলে আমি কেন আমার বাচ্চাকে দেখাশোনা করার জন্য আমার ক্যারিয়ার উৎসর্গ করবো? তাছাড়া বিদেশে যেমন যে কোন বয়সে চাকরিতে ঢোকা যায়, বাংলাদেশে তো তা না, সরকারি চাকরিতে ঢোকার একটা নির্দিষ্ট বয়সসীমা আছে।  বাচ্চা বড় হতে হতে আমার আর চাকরি করার বয়স থাকবে না। তাই বাচ্চা বড় হলে চাকরি শুরু করব, এ রকম পরিকল্পনা করাও ছিল অবাস্তব। এ সব চিন্তা থেকেই আমি চাকরি করার সংকল্পে অটল থাকি। 

ছোট বাচ্চাকে যাদের কাছে রেখে যেতাম সেই গৃহপরিচারিকারা আমার অনেক উপকার করেছে। তারা সব সময়ই আমার মনের মত সার্ভিস দিয়েছে তা না, আবার আমিও যে সব সময় ওদের প্রতি সদয় ছিলাম তাও বলা যাবে না। কিন্তু তারপরও সবকিছু মিলিয়ে আমি তাদের সাহায্য সহযোগিতা পেয়েছি বলেই আজ এ পর্যন্ত আসতে পেরেছি  এবং তার জন্য আমি তাদের কাছে কৃতজ্ঞ। মানুষের কাছ থেকে যতটুকু সম্মান আর ভালবাসা পেয়েছি, ওই চাকরির কারণেই পেয়েছি।  

আগে ভাবতাম বিদেশে কত মজা ডে কেয়ার সেন্টার আছে, ওখানে বাচ্চাকে রেখে নিশ্চিন্তে অফিসে যাওয়া যায়। এখন আমেরিকায় এসে বুঝতে পারছি যে ডে কেয়ার সেন্টার অনেক ব্যায়বহুল। আমার সহকর্মীদের মধ্যে অনেকেই মায়ের বাসার কাছাকাছি থাকে, সকালে বাচ্চাকে মায়ের কাছে রেখে অফিসে যায় আর আর বিকালে অফিস শেষে বাচ্চা নিয়ে বাসায় ফেরে। 

আমার একজন সহকর্মী ওর মায়ের সাথে থাকে, মাকে ভাড়া দিয়ে বাড়ির লোন শোধ করতে সাহায্য করার জন্য। ওর মা চাকরি করে বলে বাচ্চাকে ডে কেয়ার সেন্টারে দিতে হয়। একদিন সে আমাকে তার খরচের হিসাব দিচ্ছে এ রকম।  মাসে ৮00 ডলার দেয় ডে কেয়ার সেন্টারে বাচ্চা রাখার জন্য, এরপরে স্টুডেন্ট লোন, গাড়ির লোনের কিস্তি, বাড়িভাড়া, খাওয়া দাওয়া ইত্যাদি সব খরচ মেটানো হলে দুইজন চাকরি করার পরেও মাসের শেষে তার হাতে কিছুই থাকে না। ওর টাকা-পয়সার হিসাব দেওয়া শুনে আমার মনে হল, ওকে কিছু টাকা দিয়ে সাহায্য করি! আবার দেখি প্রতিদিন সে অফিসে আসার পথে স্টার বাকসে থেমে কফি কিনে নিয়ে অফিসে ঢুকে। একদিন বললাম, ""আমাদের অফিসেই তো ফ্রি কফি আছে, ওটা খাও না কেন""? সে বলে, ""ওটা কোন কফির জাতই না""। এদের জীবন যাপন পদ্ধতি আর চিন্তা ভাবনা আমাদের থেকে অনেক আলাদা। মাঝে মাঝে বিউটি পার্লারে যাওয়া, বাইরে খাওয়া, ঘুরতে যাওয়া এগুলো সামর্থ্য অনুযায়ী সবাই চেষ্টা করে। এখানে কম বেতনের চাকরি করে বাচ্চাকে ডে কেয়ার সেন্টারে দিয়ে পোষায় না বলে অনেকে চাকরি করে না। তাদের বেশি বাচ্চা, চাকরিজীবী মেয়েরা আবার একটার বেশি বাচ্চা নিতে চায় না নালন-পালনের কষ্টের জন্য। ডে কেয়ার সেন্টারের আর একটা সমস্যা হলো, এখান থেকে রোগ ছড়ায়। 

বাংলাদেশের উচ্চবিত্ত থেকে নিম্ন মধ্যবিত্ত পর্যন্ত গৃহিণীরা সংসারের অনেক কাজ কর্মের জন্য গৃহপরিচারিকাদের উপর নির্ভরশীল। চাকরিজীবী নারীরা আরো বেশি নির্ভরশীল গৃহপরিচারিকাদের উপর। আমাদের আশেপাশে প্রচুর শ্রমজীবী মানুষের উপরে আমরা নানাভাবে প্রতিনিয়তই নির্ভর করে থাকি। ভালো মন্দ সব মানুষের মধ্যেই আছে, কিন্তু এটাকে কোন ভাবেই জেনারেলাইজ করা উচিত না। 

সাহিত্যে স্বাভাবিকভাবেই শ্রমজীবী মানুষের কথা আসে, যেহেতু এরা আমাদের জীবনের সাথে ওৎপ্রোতভাবে জড়িত। যেমন রবীন্দ্রনাথ ঠাকুরের ""পুরাতন ভৃত্য"" কবিতায় প্রথম দিকে কেষ্টর নানান কাজকর্মের বর্ণনা আছে, শেষে মনিবের সেবা করতে করতে কেষ্ট মারা যান। 

সৈয়দ মুজতবা আলীর দেশে বিদেশে ভ্রমণকাহিনীতে তাঁর আফগান সেবক আব্দুর রহমানের কথা বলেছেন। আব্দুর রহমানের মুখে পানশিরে তুষারপাতের বর্ণনা এখনো চোখে ভাসে। আমার মতো অনেকেই হয়তো তুষারপাত দেখার আগেই কল্পনায় তুষারপাত দেখতে পায় ওই বর্ণনার গুণে। আব্দুর রহমানের রান্না করা মাংসের ঘন ঝোলে অপাংক্তেয় হওয়ার দুঃখে  ডুবে মরতে চাওয়া আলুর টুকরো যেন চোখে দেখতে পাচ্ছি। আব্দুর রহমান হয়তো এতোদিনে বেঁচে নেই, তবে যে গভীর মায়ায় সৈয়দ সাহেব তাঁর ছবি আমাদের মনে এঁকে দিয়েছেন, তাতে বাংলা সাহিত্য যতদিন থাকবে বাঙালি পাঠকদের মাঝে আব্দুর রহমান ঠিক ততদিন বেঁচে থাকবেন। সৈয়দ মুজতবা আলী কাবুল ছেড়ে আসার সময় প্লেনের জানালা থেকে চোখে পড়েছিল সাড়ে ছয় ফুটের বিশালকায় বপু, শ্মশ্রুমন্ডিত, পাগড়ী পরিহিত সহজ সরল মনের আব্দুর রহমানকে। ছলছল চোখে পাগড়ীর ন্যাজ নাড়িয়ে সে বিদায় জানাচ্ছে। লেখকের ভাষায় সেই মুহূর্তের বিবরণ, ""বহুদিন ধরে সাবান ছিল না বলে আব্দুর রহমানের পাগড়ি ময়লা। কিন্তু আমার মনে হল চতুর্দিকের বরফের চেয়ে শুভ্রতর আবদুর রহমানের পাগড়ি, আর শুভ্রতম আব্দুর রহমানের হৃদয়।"" 
 
ইদানিং ফেসবুকে কিছু পোস্ট এবং গল্প পড়ে আমি হতাশ হয়েছি। এগুলোতে কাজের বুয়াদের অপচয়ের কথা বলা হয়েছে। নালিশগুলো এরকম
১। বুয়ারা বালতিতে অনেক গুড়া সাবান দিয়ে উঁচু করে ফেনা করে ঘর মোছে - সাবানের অপচয়। 
২। কাপড় এবং অন্যান্য জিনিসপত্র ধোয়ার সময় পানি বেশি খরচ করে। 
৩। পিঁয়াজ বা আদার খোসা ফেলার সময় অনেকটাই ফেলে দেয়। 

এসব পোস্টের কমেন্টে নারীরা বুয়াদের বিরুদ্ধে আরো অনেক নালিশ করেছেন যা দেখে আমি আরো বেশি হতাশ হয়েছি। বুয়ারা তো ফেসবুক চালাতে পারে না তাই তাদের আত্মপক্ষ সমর্থনের সুযোগ নেই। কিন্তু একটা পাবলিক প্লাটফরমে এসে একটা পেশার লোকদের নামে কিছু বলা অন্যায়, যেখানে তাদের প্রতিবাদ করার সুযোগ নেই। এটা অনেকটা ইঞ্জিনিয়াররা ঘুষ খায় বলে সৎ ইঞ্জিনিয়ারদের ছোট করার মতো। বা বরিশাইল্লা মেয়েরা ঝগড়াটে (আমি দেখতে পাচ্ছি একজন মিটিমিটি হাসছে) বলে সবাইকে অপমান করার মতো (আমি নিজে ইঞ্জিনিয়ার এবং বরিশাইল্লা বলে উদাহরণ দিলাম)। একজন ছুটা বুয়া ৫/৬ টা বাসার ভারি কাজগুলো করে দেয় (ঘর মোছা, কাপড় ধোয়া, মসলা করা)। আমরা নিজের এক বাসার কাজ করতে গিয়েই হাঁপিয়ে উঠি, একবার ভাবুন তো ওরা রোগা পাতলা শরীরে এতোগুলো বাসার কাজ কেমনে করে? তাড়াহুড়া করে কাজ করে বলেই হয়তো অপচয় হয়ে যায়। আর যারা সব সময় বাসায় থেকে কাজ করে তারা তো সকালে  মশারি খোলা থেকে রাতে মশারি টানানো পর্যন্ত সব কাজ করে। আর এতো কষ্ট করে টাকা আয় করে তারা দালান কোঠা করবে না, কোন রকমে দিন গুজরান করবে বস্তির অস্বাস্থ্যকর ঘরে।  

অপচয়ের কথাই যদি বলেন তাহলে আমাদের আলমারি ভর্তি শাড়ি থাকার পরেও শাড়ি কিনি, গয়না থাকার পরেও গয়না কিনি, তখন কিন্তু আমাদের বুয়ারা বা আমাদের বিবেক আমাদের বলে না যে আমরা অপচয় করছি। বুয়ারা কিন্তু বলে না, ""আপা আপনি এত্ত সুন্দর, তাও আপনি পার্লারে গিয়ে আটা, ময়দা, সুজি ইত্যাদি মেখে টাকার অপচয় করছেন কেন""? এত বড় সাহস ওদের হবে না, আমারও নেই। অপচয়ের কথা তুললেন, তাই বললাম। 

আল্লাহ তায়ালা বলেন, ""আর তোমাদের অর্থ-সম্পদ অপ্রয়োজনীয় কাজে খরচ করবে না। জেনে রেখো, যারা অপব্যয় করে তারা শয়তানের ভাই, আর শয়তান নিজ প্রতিপালকের ঘোর অকৃতজ্ঞ।"" (সুরা : বনি ইসরাইল, আয়াত : ২৬, ২৭)

বিদায় হজের ভাষণে নবীজি (সাঃ) যা বলেছেন তা একটু স্মরণ করি, ""এক মুসলমান অপর মুসলমানের ভাই, সব মুসলমান পরস্পর ভাই ভাই; তোমাদের অধীনদের (দাস-দাসীদের) প্রতি খেয়াল রাখবে, তোমরা যা খাবে, তাদেরকে তা খাওয়াবে, তোমরা যা পরিধান করবে, তাদেরকেও তা পরাবে""।   

মনে রাখতে হবে অপচয় করা নিষেধ সবার জন্য, শুধু বুয়াদের জন্য না। কোরআন হাদিসের আলোকে বুয়ারা অপচয় করে যারা বলেন, তাদের মধ্যে কয়জন হাদিস মেনে কাজের লোকদের নিজেরা যা খান আর পরেন, তা খেতে পরতে দেন? আমাকে যদি জিজ্ঞেস করেন আমি দিতাম কি না? না, দিতাম না।          
 
অনেকে বলেছেন এরা বেশি টাকাওয়ালাদের বাড়িতে কাজ করতে পছন্দ করে, আর এক বাসার সাথে অন্য বাসার তুলনা করে। আমরাও বুয়াদের মাধে তুলনা করি, আগের জন ভালো ছিল ইত্যাদি বলি। ওরা ধনী লোকদের বাসায় কাজ করতে বেশি পছন্দ করে কারণ সুযোগ-সুবিধা, টাকা-পয়সা, যাকাত-ফিতরা বেশি পাওয়া যায়। আমরাও সেটা করি, বেশি বেতনে ভালো বস পেলে পুরনো চাকরি ছেড়ে নতুন চাকরিতে চলে যাই। 

আমরা কখনোই নিজের প্রাপ্তিতে সন্তোষ প্রকাশ করি না। এই যে বাংলাদেশে মানুষ কাজ করার জন্য সস্তায় লোক পায়, এটা একটা ব্লেসিং। আমেরিকায়ও মেইড পাওয়া যায়। তাদের ১ দিনের জন্য ১১০ ডলার দিতে হয়, ৮ ঘণ্টা থেকে কাজ করে দিয়ে যাবে। অনেকেই এত টাকা দিতে পারে না, তাই নিজের কাজ নিজে করে।

আগেকার সেই দাস প্রথা এখন নেই, মনিব-ভৃত্যের সম্পর্কও নেই। মুক্ত বাজার অর্থনীতিতে চাহিদা এবং যোগান নির্ধারণ করবে গৃহপরিচারিকাদের বেতন ও অন্যান্য সুযোগ সুবিধা। চাকরি দাতা এবং গ্রহীতা পরস্পর পরস্পরের উপরে নির্ভরশীল।  তাই পরস্পরের সম্পর্কও হোক মানবিকতা, আন্তরিকতা, শ্রদ্ধা আর ভালবাসায় পূর্ণ।"
"উদোর পিণ্ডি বুদোর ঘাড়ে
উদো আর বুদো দুইজন কেমিক্যাল ইঞ্জিনিয়ারিং এ ফার্স্ট ইয়ারে পড়ে, পাশাপাশি রোল নাম্বার। ফাইনাল পরীক্ষার শেষে রেজাল্ট বের হওয়ার পরে বুদো গিয়ে দেখে তার রোল নাম্বার কোথাও নেই। বুদো আর তার বান্ধবীরা সবাই চিন্তিত হয়ে পড়লো, কি হলো বুদোর? ও ফেল করলেও তো রোল নাম্বারটা কোথাও থাকার কথা, নেই কেন? সবাই মিলে তাড়াতাড়ি গেল পরীক্ষা নিয়ন্ত্রকের অফিসে।  

খোঁজ নিয়ে ওরা জানতে পারলো যে বুদো কেমিস্ট্রি ল্যাবে একটি বুরেট ভেঙ্গে ফেলেছে। বুদোদের বলা হলো যে ওই বুরেট ভাঙ্গার জরিমানা বাবদ ৫০ টাকা ব্যাংকে জমা দিয়ে রশিদ নিয়ে আসলে তার রেজাল্ট দেয়া হবে। জরিমানার টাকা জমা  না দিলে রেজাল্ট দেয়া যাবে না। বুদো তো অবাক, বুরেট কখন ভাঙলো ওর তো কিছুতেই মনে পড়ছে না! মনে মনে ভাবছে কি ব্যাপার আমি কি স্বপ্নের মাঝে বুরেট ভাঙ্গলাম? বান্ধবীরা বুদোকে চেপে ধরল, ""তুই বুরেট ভেঙ্গে চুপচাপ আছিস কেন? কখন কিভাবে ভাঙ্গলি?  তুই  নিশ্চয়ই ভেঙ্গে ভুলে গেছিস। তুই আমাদেরকে বলতি, তোর কাছে টাকা না থাকলে আমরা টাকা দিয়ে দিতাম।"" 

বান্ধবীদের আক্রমণের মুখে বুদো পুরাই কনফিউজড, গলায় আর জোর নেই, মিনমিন করে বলে, ""আমি তো ভাঙ্গি নাই।""  কিন্তু ওর নিজের কথা নিজের কানেই অবিশ্বাস্য ঠেকে। যাইহোক, সবাই মিলে আবার গেল কেমিস্ট্রি ল্যাবে। ওখানে পরীক্ষা-নিরীক্ষা করে বলা হলো যে বুরেট আসলে ভেঙ্গেছে উদো, কিন্তু পাশাপাশি রোল নাম্বার হওয়াতে উদোর বদলে বুদোর নাম চলে গেছে পরীক্ষা নিয়ন্ত্রকের অফিসে। 

এবার বুদো গিয়ে উদোকে অনুরোধ করলো জরিমানার টাকাটা জমা দিয়ে দিতে। ভদ্রলোক উদো জরিমানার টাকাটা জমা দিয়ে দিলো। বুদো তার পরীক্ষার ফলাফল দেখতে পেলো কয়েকদিন পরে। অতঃপর উদো আর বুদো আর কোন ঝামেলা ছাড়াই পাশাপাশি রোল নাম্বার নিয়ে যথা সময়ে পাশ করে চলে গেলো। 

অতঃপর প্রায় ৩৩ বছর পরে ফাইসবুকের কল্যাণে উদোর সাথে বুদোর যোগাযোগ হলো। পৃথিবীর দুই প্রান্ত থেকে দুজনে ম্যাসেঞ্জারে কুশল বিনিময় করলো।      

মে ৩০ ২০২১"
"নারী 
কাজী নজরুল ইসলাম

সাম্যের গান গাই-

আমার চক্ষে পুরুষ-রমণী কোনো ভেদাভেদ নাই!

বিশ্বের যা কিছু মহান সৃষ্টি চির কল্যাণকর
অর্ধেক তার করিয়াছে নারী, অর্ধেক তার নর।

বিশ্বে যা কিছু এল পাপ তাপ বেদনা অশ্রুবারি,

অর্ধেক তার আনিয়াছে নর অর্ধেক তার নারী।

নরক কুন্ড বলিয়া তোমা’ করে নারী হেয় জ্ঞান?

তারে বল, আদি-পাপ নারী নহে, সে যে নর শয়তান।
অথবা পাপ যে-শয়তান যে-নর নহে নারী নহে,

ক্লীব সে, তাই নর ও নারীতে সমান মিশিয়া রহে।

এ বিশ্বে যত ফুটিয়াছে ফুল, ফলিয়াছে যত ফল

নারী দিল তাহে রূপ-রস-সূধা-গন্ধ সুনির্মল।

 

তাজমহলের পাথর দেখেছ, দেখিয়াছ তার প্রাণ?

অন্তরে তার মমতাজ নারী, বাহিরেতে শা-জাহান।

জ্ঞানের লক্ষী, গানের লক্ষী, শষ্য-লক্ষী নারী,

সুষম-লক্ষী নারীওই ফিরিছে রূপে রূপে সঞ্চারী’।

পুরুষ এনেছে দিবসের জ্বালা তপ্ত রৌদ্রদাহ

কামিনী এনেছে যামিনী শান্তি সমীরণ বারিবাহ।

দিবসে দিয়াছে শক্তি সাহস, নিশিথে হয়েছে বঁধু

পুরুষ এসেছে মরুতৃষা লয়ে নারী যোগায়েছে মধু।

শষ্য ক্ষেত্র উর্বর হল,পুরুষ চালাল হাল,

নারী সেই মাঠে শষ্য রোপিয়া করিল সুশ্যামল।

নর বাহে হল, নারী বহে জল,সেই জল মাটি মিশে’

ফসল হইয়া ফলিয়া উঠিল সোনালী ধানের শীষে

 

স্বর্ণ-রৌপ্যভার,

নারীর অঙ্গ-পরশ লভিয়া হয়েছে অলঙ্কার।

নারীর বিরহে, নারীর মিলনে‌ নর পেল কবি-প্রাণ

যত কথা হইল কবিতা, শব্দ হইল গান।

নর দিল ক্ষুধা, নারী দিল সুঢা,সুঢায় ক্ষুধায় মিলে’

জন্ম লভিছে মহামানবের মহাশিশু তিলে তিলে।

 

জগতের যত বড় বড় জয়, বড় বড় অভিযান
মাতা ভগ্নি বধুদের ত্যাগে হইয়াছে মহান।
কোন রণে কত খুন দিল নর, লেখা আছে ইতিহাসে
কত নারী দিল সিঁথির সিদুর, লেখা নাই তার পাশে।

কত মাতা দিল হৃদয় উপড়ি, কত বোন দিল সেবা
বীর স্মৃতি স্তম্ভের গায়ে লিখিয়া রেখেছে কেবা?
কোন কালে একা হয়নি ক জয়ী পুরুষের তরবারী
প্রেরণা দিয়েছে, শক্তি দিয়েছে বিজয় লক্ষী নারী।
রাজা করিতেছে রাজ্য শাসন, রাজারে শাসিছে রানী,

রানীর দরদে ধুইয়া গেছে রাজ্যের যত গ্লানি।

 

পুরুষ-হৃদয়হীন,

মানুষ করিতে নারী দিল তারে অর্ধেক হৃদয় ঋণ।

ধরায় যাদের যশ ধরে নাক, অমর মহামানব,
বরষে বরষে যাদের স্মরণে, করি মোরা উৎসব
খেয়ালের বশে তাদের জম্ম দিয়েছে পিতা
লব কুশ বনে ত্যাজিয়াছে রাম, পালন করেছে সীতা!

নারী, সে শিখাল শিশু পুরুষেরে, স্নেহ-প্রেম, দয়া-মায়া
দীপ্ত নয়নে পরল কাজল, বেদনার ঘন ছায়া!
অদ্ভুত রূপে পুরুষ পুরুষে করিল সে ঋণ শোধ,
বুকে নিয়ে তারে চুমিল যে তারে করিল সে অবরোধ!

তিনি নর-অবতার-

পিতার আদেশে জননীরে যিনি কাটেন হানি’ কুঠার!

পার্শ্ব ফিরিয়া শুয়েছেন আজ অর্ধনারীশ্বর-

নারী চাপা ছিল এতদিন,আজ চাপা পড়িয়াছে নর!

 

সে-যুগ হয়েছে বাসি,

যে যুগে পুরুষ দাস ছিল না ক, নারীরা আছিল দাসী!

বেদনার যুগ,মানুষের যুগ, সাম্যর যুগ আজি,

কেহ রহিবেনা বন্দী কাহারও, উঠিছে ডঙ্কা বাজি!

 

নর যদি রাখে নারীরে বন্দী, তবে এর পর যুগে

আপনারি রচা অই কারাগারে পুরুষ মরিবে ভুগে।

যুগের ধর্ম এই-

পীড়ন করিলে সে পীড়ন এসে পীড়া দেবে তোমাকেই!

শোনো মর্ত্যের জীব!

অন্যরে যত করিবে পীড়ন, নিজে হবে তত ক্লীব!

স্বর্ণ-রৌপ্য  অলঙ্কারের যক্ষপুরিতে নারী!

করিল তোমা বন্দিনী, বল, কোন সে অত্যাচারী?

 

আপনারে আজ প্রকাশের তব নাই সেই ব্যকুলতা,

আজ তুমি ভীরু আড়ালে থাকিয়া নৈপথ্যে কও কথা!

 

চোখে চোখে আজ চাহিতে পারনা; হাতে রুলি,পায়ে মল,

মাথার ঘোমটা ছিঁড়ে ফেল নারী, ভেঙ্গে ফেল ও শিকল!

যে ঘোমটা তোমা করিয়াছে ভীরু ঊড়াও সে আবরণ!

দূর করে দাও দাসীর চিহ্ণ, ঐ যত আভরণ!

 

ধরার দুলালী মেয়ে

ফের না ত আর গিরিদরীবনে শাখী-সনে গান গেয়ে।

 

কখন আসল “প্লুটো” যমরাজ নিশিথ পাখায় উড়ে’,

ধরিয়া তোমায় পুড়িল তাহার বিবর-পুরে!

সেই সে আদিম বন্ধন তব, সেই হতে আছ মরি’

মরণের পুরে;নামিল ধরায় সেই দিন বিভাবরী।

 

ভেঙ্গে যম্পুরী নাগিনীর মত আয় মা পাতাল ফূঁড়ি।‘

আধাঁরে তোমায় পতজ দেখাবে মা তোমারি ভগ্ন চুঁড়ি!

 

পুরুষ-যমের ক্ষুধার কুকুর মুক্ত ও পদাঘাতে

লুটায়ে পড়িবে ও চরণ-তলে দলিত যমের সাথে!

এতদিন শুধু বিলালে অমৃত, আজ প্রয়োজন যবে,

যে-হাতে পিয়ালে অমৃত, সে-হাতে কূট বিষ দিতে হবে।

 

সেদিন সুদূর নয়-

যে দিন ধরণী পুরুষের সাথে গাহিবে নারীর ও জয়।"
"ব্যাক ইয়ার্ডের আগুন ফ্রন্ট ইয়ার্ডে ছড়িয়ে পড়েছে।"
"Made Baklava, a Middle Eastern dessert."
"ঈদ সালামি 

- ঈদ মোবারক বাবা
- ঈদ মোবারক বেটা। বাবা, তোমার মা তোমার একাউন্টে তোমার আর বউমার জন্য ঈদের ছালামি পাঠাইছে। 
- কুউল। 
- কি রে বার্গেইনিং করবি না? 
- না, বার্গেইনিং করে লাভ নেই।  তোমরা তো আর বাড়াও না। এই কত বছর ধরে একই পরিমান ছালামি দাও। এদিকে ইনফ্লেশন হচ্ছে প্রতিবছর, সেটা তোমরা ঠিক করে দাও না। কি আর করব? 

ছোট জন ফোন করে, 
- মা ঈদ মোবারক। 
- ঈদ মোবারক বেটা। তোমার একাউন্টে তোমার ঈদের সালামি পাঠাইছি। 
- তুমি আর কত দিবা? সব সময় তো দিতেই আছো। 
- যতদিন বেঁচে আছি ততদিন দিব, সমস্যা কি? 

মনে পড়ে এরা ছোট থাকতে ঈদের ছালামি নিয়ে বার্গেইনিং করত। ঈদের বেশ আগে থাকতে বলা শুরু করবে, ""মা, এবার ঈদে ছালামি কত দিবা""? একটা পরিমাণ বললে, একটু বাড়িয়ে চাবে, আমি আর একটা বলবো। এভাবে মুলামুলি, ঝুলাঝুলি করার পরে একটা সমঝোতায় আসা হবে। এখন যদিও তারা চাকরি করে, ঈদের ছালামি তেমন ম্যাটার করে না। কিন্তু তারা বার্গেইনিং করলে ভালো লাগে। 

ফোন রাখার পরে মনে হলো, ""আরে, গাস (বিলাই-The Cat) এর জন্য তো সালামি দেওয়া হইলো না""। অবশ্য ওকে সালামি দেয়া যাবে না ওকে দিতে হবে 'খামচামি'। সে কোলে নিতে চাইলেই বিরক্ত হয়ে খামচি দেয়। বেশির ভাগ সময়ই হাত সরিয়ে নিতে পারি, একবার একটু ছিলে গিয়েছিল। 

আগেরবারে মার্চের শেষে যখন আসল, নাবিল বলল, ""মা কাল সকাল ৯ টার দিকে রওয়ানা হবো""। রবিবার সকালে নাবিল রেডি হচ্ছে। আমি ভাবলাম গাস চলে যাবে, একটু আদর করি। বললাম, ""চল বাইরে যাবি""?  বাইরে যাওয়ার জন্য তার জান বের হয়ে যায়। আমাদের কারো বাইরে যেতে হলে অতি সাবধানে দরজা খুলে বের হতে হয়, একটু ফাঁকা পেলেই সুড়ুৎ করে বাইরে চলে যায়। বাইরে গিয়ে তেমন কিছু করে না, এটা ওটা শুঁকে দেখে আর সিমেন্ট করা জায়গায় একটু মনের মতো করে গড়িয়ে নেয়। গড়িয়ে নোংরা হয়ে আসে, তাকে আবার ধোয়ানো মুস্কিল। তাই নাবিল ওর বাইরে গিয়ে ""গইড় দেওয়া"" একদম পছন্দ করে না।  

আমি গাসকে কোলে নিয়ে দোলনায় বসে একটু দোল খাচ্ছি। একটু পরেই সে অস্থির হয়ে নামার জন্য 'উদবাগ' শুরু করলো। ওর অস্থিরতার ঠেলায় ছেড়ে দিলাম। সে মজা করে ঘুরে বেড়াতে লাগলো, দুই তিনবার আরাম করে গড়িয়ে নিয়ে যথেষ্ট ধুলা গায়ে লাগাল। এবার বললাম, ""অনেক নোংরা লাগানো হইছে, চল ভিতরে যাই""। যেই না কোলে নেয়ার  জন্য ধরতে যাবো, দিলো এক থাবা। আমার ডান হাতের একটা আঙ্গুলে ওর নখ ঢুকে গিয়ে রক্তারক্তি কান্ড। আমি আর ধরার চেষ্টা করলাম না। ভাবলাম নাবিল এসে নিয়ে যাবে। সে পুরা ব্যাক ইয়ার্ড ঘুরে বেড়াচ্ছে, আমি চোখে চোখে রাখছি। হঠাৎ সে উঠে গেলো পিছনের দেয়ালের উপরে। ওখান থেকে লাফ দিয়ে ওপাশে পড়লে সর্বনাশ হয়ে যাবে। ওখানে যেতে হবে রাস্তা দিয়ে ঘুরে। ঢুকতেও সমস্যা হবে। ওটা একটা এপার্টমেন্ট কমপ্লেক্স, গেট দেখি সব সময় বন্ধ থাকে। আমি প্যানিকড হয়ে ওর লেজ ধরে হালকা টান দিলাম। সে পুরা বাঘের মত বিশাল হা করে মুখব্যাদান করে লাফ দিয়ে চলে এলো আমাদের সাইডে। যাক বাবা, বাঁচলাম ! সে আবার এটা ওটা শুঁকতে লাগলো, ঘুরে বেড়াচ্ছে, বাসায় যাওয়ার কোন লক্ষণ নেই। ভাবছি নাবিলকে ডাকব। এমন সময় পাশের রাস্তা দিয়ে জোরে গাড়ি চলে গেলো। গাড়ির শব্দে ভয় পেয়ে, চমকে গিয়ে এক দৌড়ে ঘরে ঢুকে গেলো। 

আমি দরজা বন্ধ করে উপরে এসে দেখি সে নাবিলের বাবার পায়ের কাছে বসে আছে। আমি গিয়ে ব্যাক ইয়ার্ডের ঘটনা বলতে শুরু করলাম। আমাকে খামচে রক্ত বের করে দিয়েছে কিভাবে এই গল্প বলতে বলতে গাসের দিকে তাকিয়ে দেখি তার চোখে পানি টলমল। মনে পড়ে গেলো সুনীল গঙ্গোপাধ্যায়ের সেই কবিতার লাইন,
 
""নীরার চোখের জল চোখের অনেক নিচে টল্‌মল্‌।।""
 
গাসের বাম চোখ থেকে এক ফোঁটা পানি গড়িয়ে পড়ে তার লোম একটু ভিজে গেলো। সে কি অনুশোচনায় কেঁদেই ফেললো? আমি বললাম, ""থাক কাঁদিস না, তোকে মাফ করে দিলাম""। 

নাবিলের বাবা তাকে কোলে নেয়ার চেষ্টা করে না। তাঁর সাথে গাসের খাতির বেশি। তিনি জোরে ডাক দেন, ""গাস, গাস""। গাস ঘরের যে কোন প্রান্ত থেকে সাড়া দেয়, 'মিয়াউ'।   

আবার কবে সে আসবে সেই অপেক্ষায় প্রহর গুনি।"
"আমার ব্যাক ইয়ার্ডে আগুন লেগেছে, আর ফায়ার ব্রিগেডের ফোন নাম্বার খো যা"
"ঈদে বাড়ি যাবো 

এবার ঈদে বাড়ি যাবো,
মায়ের হাতের সেমাই খাব। 
পোলাউ, কোরমা, রেজালা,
আরো খাবো রসগোল্লা। 

অনেক কষ্টে জমিয়ে টাকা,
ঘুরে ঘুরে সারা ঢাকা,
মায়ের জন্য ঢাকাই শাড়ি,
বোনের জন্য রেশমি চুড়ি, 
বাবার জন্য হাতের লাঠি,  
ভাইয়ের জন্য জাদুর কাঠি।  

তড়িঘড়ি ব্যাগ গুছিয়ে, 
কতৃপক্ষের চোখ এড়িয়ে। 
হেঁটে, রিক্সায়, বাসে চেপে,
চলে এলাম ফেরিঘাটে।

ফেরিঘাটের বেজায় ভিড়ে,
হলাম প্রায় চ্যাপ্টা চিড়ে।
ফেরিতে নাই তিল ধরার ঠাঁই,
কি করে যে নদী পার হই ! 

মায়ের ডাকে বিদ্যাসাগর, 
সাঁতরে পার হন দামোদর। 
তুচ্ছ করি ঝড়, ঝঞ্জা, 
তুফান, স্রোত, মৃত্যুভয়। 

বিদ্যাসাগর হওয়ার চেষ্টায়, 
চেপে বসি ছোট নৌকায়।  
মাঝ নদীতে এসে দেখি,
নৌকাখানা টলোমলো এ কি!
অতিরিক্ত যাত্রীর ভার লয়ে,  
নৌকাখানা যায় তলিয়ে।  

ডুবতে ডুবতে চোখে ভাসে,
মায়ের মুখে জ্যোৎস্না হাসে। 
মায়ের নাকের নোলকটাকে,
ছুঁয়ে দেখার ইচ্ছা জাগে। 

মে ১২, ২০২১ 

সবাইকে ঈদ মোবারক। যারা ঘরে আছেন তারা ঘরে থাকুন। যারা বাড়ি গেছেন, তারা সহি সালামতে ফিরে আসুন আল্লাহ্‌র কাছে এই দোয়া করি।"
""
"জেলে দুইবার
জীবনে দুইবার জেলে গেছি। প্রথমবার খুলনা সেন্ট্রাল জেলে। আমার পোস্টিং খুলনা জেলা প্রশাসকের কার্যালয়ে। একদিন অতিরিক্ত জেলা ম্যাজিস্ট্রেট মহোদয় ডেকে বললেন, ""জেসমিন, একদিন জেলখানায় যাও""। 
বললাম, ""কেন কি আপরাধ করলাম স্যার, আবার যে জেল দিচ্ছেন""? 
স্যার হেসে বললেন, ""জেলে গিয়ে টিআইপি করে আসো""। 

এর আগে ডিপার্টমেন্টাল পরীক্ষা দেয়ার জন্য ফৌজদারি কার্যবিধি পড়তে হয়েছে এবং টিআইপি (TIP-Test Identification Parade) কি জানি। অনেক সময় দেখা যায় কোন বাড়িতে ডাকাতি হয়েছে, সাক্ষ্য দিতে এসে সাক্ষী  বলে যে সে ডাকাতকে দেখলে চিনতে পারবে। এদিকে ডাকাতি মামলায় একজনকে সন্দেহজনকভাবে আটক করা হয়েছে। এখন সাক্ষী এসে জেলখানায় সেই আটককৃত সন্দেহভাজন লোককে দেখে বলবে যে এই ব্যক্তি ডাকাতির সময় উপস্থিত ছিল কি না। এই প্রক্রিয়াটাকেই টিআইপি বলে, এটা বস্তু সনাক্তকরণের ক্ষেত্রেও হতে পারে। 

এই কাজ করার জন্য সন্দেহভাজন লোকটির কাছাকাছি বয়স, উচ্চতা ও স্বাস্থ্যের আরো কয়েকজনকে নিতে হবে (১ঃ১০)। তাদের পোশাক একই ধরনের হতে হবে। এবার সাক্ষীকে এনে এদের দেখানো হবে, প্রত্যেকের মুখের দিকে তাকিয়ে দেখে সাক্ষী একজনকে সনাক্ত করবে ডাকাতির সময়ে উপস্থিত ছিল বলে। আমার জীবনে এমন অনেকবার হয়েছে চেনা লোককে পরে চিনতে পারিনি। কাউকে মাত্র একবার দেখে পরে তাকে চিনতে পারা আমার পক্ষে অসম্ভব। অবশ্য টিআইপিতেও   বেশিরভাগ সময়ই সাক্ষী আসামী সনাক্ত করতে পারে না। আর যারা পারে আমার মনে হয় তাও ""ঝড়ে বক পড়ার মতো"" দৈবচক্রে ঘটে। 
 
চিঠি চালাচালি করে দিনক্ষণ ঠিক করা হলো। আসামী আছে জেলখানায়, ওখানেই টিআইপি অনুষ্ঠিত হবে। নির্দিষ্ট দিনে  পাইক পেয়াদা নিয়ে গিয়ে হাজির হলাম জেলখানায়। অফিসে বসে চা পান করার পরে ঢুকলাম জেলের ভিতরে। বিশাল উঁচু প্রাচীরের ভিতরে একটা দোতলা ভবনের সামনের মাঠে কয়েকজনকে বসানো হয়েছে বৃত্তাকারে, বৃত্তের কেন্দ্রের দিকে মুখ করে। ভবনের বাসিন্দারা সবাই মজা দেখার জন্য বারান্দার গ্রিল ধরে দাঁড়িয়ে আছে। সাক্ষীকে এনে বৃত্তের মাঝখানে দাঁড় করিয়ে দেয়া হলো। সে একজনের মুখের দিকে কিছুক্ষণ তাকিয়ে থাকে। তারপরে আর একজনের মুখের দিকে তাকায়। এ বিষয়টাতে সবাই দেখলাম মজা পাচ্ছে, মাঠে যারা বসে আছে তারা ধরেই নিয়েছে যে ওই লোক আসল জনকে চিনতে পারবে না। কেউ কেউ দাঁত বের করে হাসছে। শেষ পর্যন্ত সাক্ষী একজনকে সনাক্ত করলো, কিন্তু সে এই ডাকাতি মামলায় সন্দেহজনকভাবে গ্রেফতারকৃত ব্যক্তি না।  এভাবেই আমার কয়েক ঘন্টার  কারাবাস ব্যর্থতায় পর্যবসিত হইলো। 

দ্বিতীয়বারে থাইল্যান্ডের জেলখানায়। অপরাধ সামান্যই, একটি প্রশিক্ষণে অংশগ্রহণ। বাংলাদেশ সিভিল সার্ভিসের ৪৫ জন কর্মকর্তা এআইটিতে ছয় সপ্তাহের প্রশিক্ষণে গেছি। একদিন নিয়ে গেলো জেলখানা পরিদর্শনে। আমরা যাবো বলেই এতো পরিষ্কার পরিচ্ছন্ন করেছিলো, না সব সময়ে এমন থাকে কে জানে! যথারীতি উঁচু প্রাচীরের অভ্যন্তরে বিল্ডিংগুলো। আমাদের সব কিছু ঘুরিয়ে দেখানো হলো। একটা রুমে নিয়ে গেলো যেখানে কয়েদিরা থাকে। বড় রুমের দুইপাশে লাইন ধরে পাতা বিছানা, মাঝে হাঁটার জায়গা। দুই বিছানার মাঝে ১ ফুটের মত ফাঁকা। বিছানা গুলো মাটিতে পাতা, ধবধবে সাদা চাদর বিছিয়ে পরিপাটি করে রাখা। রুমে কোন ফ্যান দেখলাম না, কারণ জেলখানায় ফ্যান দেয়া হয় না, যাতে কয়েদিরা আত্মহত্যা করতে না পারে। রুমে ওই মুহূর্তে কেউ ছিল না। মনে হয় কাজে গেছে সবাই। এরপরে আমদেরকে রান্না ঘরে নিয়ে গিয়ে দেখানো হলো কি কি রান্না হচ্ছে। এক জায়গা থেকে আর এক জায়গায় যাওয়ার পথের বাগান, গাছপালা আমাদের খুব ভালো লাগে। আমরা সবাই এই মর্মে একমত হলাম যে বসবাসের জন্য জায়গাটা খারাপ না, বললে থেকে যাই! 

সর্বশেষে সবচেয়ে আকর্ষণীয় বিষয়। জেলের মহিলা কয়েদিদের ডেকে নিয়ে আসা হলো সম্মানিত মেহমানদের ফুট ম্যাসাজ করে দেয়ার জন্য। তারা সবাই তরুণী, দেখতে সুন্দর, সুন্দর পোশাক পরা (কয়েদির পোশাক না), হালকা মেকাপও করেছে। আমদের সাথের ৭/৮ জন ফুট ম্যাসাজ করালেন। আমার কাছে প্রথমে মনে হয়েছিলো মেয়েগুলো কয়েদি বলে ওদের দিয়ে এই কাজ করাচ্ছে। পরে ভেবে দেখলাম, এটা ওদের কালচারের অংশ, এই মেয়েরা বাইরে থাকলেও হয়তো জীবীকার জন্য বিউটি সেলুনগুলোতে এই কাজই করতো। আর সশ্রম কারাদণ্ড মানেই যে বাক্তি যে কাজে দক্ষ, জেলখানায় তাকে সেই কাজ করতে হবে। সরকার তো আর বসিয়ে বসিয়ে খোওয়াবে না! 

আমি ফুট ম্যাসাজ করাইনি, কারণ কেউ আমার পায়ে হাত দিবে সেইটাই অস্বস্তিকর (জুতার দোকানে পায়ে হাত দিতে আমি প্রবল বাধা দেই), আর তাছাড়া পায়ে হাত দিয়ে ম্যাসাজ দিলে সুড়সুড়ি লাগে যদি !"
"আমার ছাত্র/ছাত্রীরা ভগ্নাংশের যোগ করে, উপরের নাম্বারগুলো যোগ করে উপরে লেখে আর নিচের নাম্বারগুলো যোগ করে নিচে লেখে। অনেক কষ্টে লসাগু বের করে কিভাবে করতে হবে নিয়ম কানুন শিখাই। এর পরে ভগ্নাংশের গুণের নিয়ম শিখাই। এবার গুণ করতে দিলে অতি দ্রুত লসাগু বের করে ফেলে। যতই বলি, ""ওরে গুণ করতে লসাগু লাগবে আনে না""। 

তাও তারা লসাগু বের করবেই। ভাবখানা ভানুর সেই চুটকির মতো, ""দ্রিমু জ্রখন ট্রখন স্রবগুলোতেই দ্রিমু""।"
"মেয়ে
এই মেয়ে তুই দুস্ট ভারি
ওড়না দে গায়ে তাড়াতাড়ি
এত কেন ছটফটানি, 
বেলেল্লা তুই ডবকা ছুড়ি।

গাছে চড়ে ফল পেড়ে খাস!
যখন তখন জল আনতে যাস।
ঘুড়ি ওড়াস, দৌড়ে বেড়াস
সাঁতরে নদী পার হতে চাস!

গলা তো নয়, যেন ফাটা বাঁশ,
চিৎকারে তোর পালায় খাটাশ। 
অট্টহাসির তোড়ে যে তোর,
চমকে তাকায় গাঁয়ের সব লোক।

গাঁয়ের যত যুবক ছেলে 
নস্ট হয়ে গেলো বলে।
শান্ত হয়ে ঘরে থাক,
মা বাবার মান রাখ।

দশ পেরিয়ে এগারোতে, 
মেয়েটি আজ শাড়িতে। 
আগাগোড়া মুড়িয়ে যেন,
জীবন্ত এক মমি হেন।

ফিসফিসিয়ে কথা বলে,
হাসি পেলে গিলে ফেলে।
যায় না আর নদীর ঘাটে,
ঘর বন্দি সময় কাটে।

কৈশোর তার মাটি হলেও, 
জীবনটা তো বেঁচে গেলো!
আরো বাঁচল মা বাবার মান,
এবং নিজের গাঁয়ের সম্মান ।"
"একদিন পরে মা দিবসের শুভেচ্ছা।"
"আমার নদী পায়রা 

আমার একটি নদী আছে,
তার শরীর ভরা নানান মাছে।
নদীটির নাম পায়রা, 
মাথায় নেই তার টায়রা।

বর্ষায় ভারি পাগল-পারা,
উপচে পড়ে জলের ধারা।
দুকুল ভেঙ্গে সর্বনাশী,
হাসে ভীষণ অট্টহাসি।

বানের পানি সরে গেলে, 
খেত খামারে পলি জমে।
মাঠে সোনার ফসল ফলে,
চাষীর চোখে স্বপ্ন খেলে।

শীতে অতি লক্ষীমেয়ে,
চলে যেন থেমে থেমে।
বাজিয়ে পায়ে জলের নূপুর,
সুর তোলে সে মিস্টি মধুর।

জেলেরা জাল টেনে তোলে,
ইলিশ মাছের হালি গোনে।
পোয়া, রিঠা, আইর, পাঙ্গাস,
আরো অনেক মাছের আবাস।

বাবা-মায়ের স্মৃতি মাখা,
ছেলেবেলার স্বপ্ন আঁকা।
পায়রা নদীর পাড়ে পাড়ে,
মন ছুটে যায় বারে বারে।

May 6, 2021"
"Made kunafa with cream cheese."
""
"আলহামদুলিল্লাহ্‌ এখনো টিকে আছি। ফুলি ভাক্সিনেটেড। সপ্তাহে ১ দিন অফিসে যাই। তিনদিন বাসা থেকে অফিস করি, তিনদিন ছুটি। আমাদের অফিস সব কিছুতেই লেইট লতিফ। প্রায় ১ বছর পরে জানুয়ারী মাস থেকে বাসা থেকে কাজ করার অনুমতি দিয়েছে। চার মাস কাজ করার পরে আগামী সপ্তাহে বাড়ি থেকে কিভাবে কাজ করতে হবে তার উপরে প্রশিক্ষণ দেবে। 

পুরাই বাংলাদেশি ব্যবস্থাপনায় আছি।"
"আমার এক বান্ধবীর প্রেমে হাবুডুবু খাওয়া এক ছেলে বান্ধবীকে এসে বলেছে, “I am sick of you"". বান্ধবী অবশ্য পজিটিভই বুঝেছে। আমি কেমন করে জানলাম? বান্ধবী পরে আমার কাছে গল্প করেছে। 

নরওয়েতে পড়তে গেছি। আমার ফিলিপিনো বান্ধবী আদেলাকে ফোন করে আমার বাংলাদেশি এক ভাই নানান গল্প করেন। আর প্রায়ই জানতে চান, ""Are you lonely”? আদেলা ওর স্বামী আর তিন বাচ্চা দেশে রেখে এসেছে। এসব শুনে ও একটু বিব্রত বোধ করে। পরে ও বুঝতে পারলো, আসলে উনি জানতে চাইতেন যে আদেলা ওর রুমে বা ফ্লাটে একা আছে কি না। বুঝতে পেরে আদেলা একদিন বলেই ফেললো, ""Dear Karim, you have to ask me “are you alone?’. এটাও আমি আদেলার কাছ থেকে শুনেছি।"
"থাইল্যান্ডের স্মৃতি
অগাস্ট-ডিসেম্বর ১৯৯২
পর্ব ৩ 

আমার ভাই অনেক মজা করে থাইল্যান্ডে খাওয়ার গল্প করতেন। থাইল্যান্ডে আসার সময় আমাকে বলে দিয়েছেন ওখানকার বিভিন্ন ধরনের খাবার খেতে। কিন্তু আমি রাস্তার পাশ থেকে খাবার কিনে কোনদিন খাইনি। চটপটির দোকানের মতো ছোটো ছোটো অস্থায়ী দোকানে বিভিন্ন ধরনের খাওয়া বিক্রি হয়। অপরিচিত কোন গন্ধ পেলেই আমার কাছে মনে হয় শুকরের মাংস ভাজার গন্ধ, তাই ভয়ে আর রাস্তার খাওয়া টেস্ট করা হয়নি (পুরাই খ্যাত চিন্তা ভাবনা)। তবে নাম না জানা বিভিন্ন ধরনের শাক, আর সবজি কিনে রান্না করে মজা করে খেয়েছি। সবচেয়ে মজার হচ্ছে পেয়ারা, বাংলাদেশের কাজী পেয়ারা থাইল্যান্ড থেকে চারা বা বীজ এনে চাষ করা হলেও, মাটি, পানি বা আবহাওয়ার ভিন্নতার কারণে স্বাদ কিছুটা ভিন্ন। থাইল্যান্ডে ডাব ছিলে সবুজ অংশ ফেলে দিয়ে বরফের উপরে বা ঠাণ্ডা পানিতে চুবিয়ে ঠাণ্ডা করে বিক্রি করে। ওটা দেখার মত একটা জিনিস। আর লিচু বা লিচুর মত খেতে ফল পাওয়া যায় তিন রকম লিচু, রামবুতান আর লামজাই। আমার কাছে সবচেয়ে ভালো লেগেছে রামবুতান, বেশী মিষ্টি বলেই হয়তো। লামজাই বাইরে থেকে দেখলে মনে হবে লটকন। খেতে লিচুর মতোই কিন্তু একটু বন্য ভাব আছে। আর থাইল্যান্ডের মিষ্টি তেঁতুল আর মিষ্টি কাঁচা আম তো রীতিমত বিস্ময়কর ব্যাপার। ফল খেতেই আর একবার গরমকালে থাইল্যান্ড যাওয়া যায়। আমেরিকায় রামবুতান, লামজাই, লিচু, মিষ্টি তেঁতুল সবই কিনে খেয়েছি, তবে অনেক দূর জার্নি করে এসেছে বলে কেমন যেন একটু ক্লান্ত লাগে ও গুলোকে।   ঢাকায় অবশ্য এখন এগুলো সবই পাওয়া যায়।

একদিন রাত দুপুরে আমার ছেলে শুরু করলো কান্না। খেতে দেই, খেলনা দেই, কিছুতেই আর কান্না থামে না। পেটে ব্যথা না অন্য কোথাও ব্যথা তাও বলতে পারে না। কিছুক্ষণ কোলে নিয়ে ঘরের ভিতরে হাঁটলাম। পরে গেলাম করিডোরে। তাও কান্না থামে না, কান্নার শব্দে  প্রতিবেশীদের ঘুম ভেঙ্গে যেতে পারে ভেবে আমরা ওকে নিয়ে রাস্তায় চলে গেলাম। আমরা দুজনে পালা করে কোলে নিয়ে ঘণ্টা খানেক রাস্তায় হাঁটলাম। শেষে ক্লান্ত হয়ে ঘুমিয়ে পড়লো।  

আর একদিন সাপ্তাহিক ছুটির দিনে নাফির একটু জ্বর আসলো। উইকএন্ডে ক্যাম্পাসের মেডিকেল সেন্টার বন্ধ থাকে। জ্বর  বেশি না, আমরা কাছাকাছি বসে আছি। হঠাৎ দেখি নাফি একটু গুনগুন করে কান্না করছে,  আর ওর বুকটা ওঠানামা করছে। শ্বাস নিতে কষ্ট হচ্ছে দেখে আমি ভাবলাম নিউমোনিয়া হয়ে গেলো না কি? আমরা তাড়াতাড়ি নাফিকে নিয়ে এআইটির উল্টা দিকের থমাসাট ইউনিভার্সিটির হাসপাতালে গেলাম। আমরা যখন ডাক্তারকে দেখানোর জন্য ওয়েটিং রুমে বসে আছি, তখন ওখানে একটা র‍্যাম্পে নাফি কিছুক্ষণ ছোটাছুটি করলো। সে অসুস্থ, কিন্তু খুব অসুস্থ মনে হচ্ছিল না। ডাক্তার ওকে পরীক্ষা করেই বললো যে ওকে এখনই হাসপাতালে ভর্তি করতে হবে। ওর অ্যাজমাটিক ব্রংকাইটিস হয়েছে। এ আবার কোন রোগ, এ রোগের নাম আমি কোনদিন শুনিনি। আলাদা আলাদা ভাবে অ্যাজমা আর ব্রংকাইটিস শুনেছি, দুটোই ফুসফুসের রোগ। তাহলে কি আমার ছেলের দুই রোগ একসঙ্গে হলো? বেশী চিন্তা করার সময় নেই, ছেলেকে হাসপাতালে ভর্তি করা হলো। ওকে একটা রুমে নিয়ে গেলো, সঙ্গে সঙ্গে আমাদেরকে রুম থেকে বের করে দিলো। আমরা জানালা দিয়ে তাকিয়ে দেখি নাফিকে ডাক্তাররা চেপে ধরে স্যালাইন দিয়ে দিলো, ইনজেকশনও বুঝি দিলো। আর যে হাতে স্যালাইন দেয়া হলো, সেই হাতের তালুতে ছোট্ট একটা বালুর বস্তা বেঁধে দিল। যাতে সে হাত নাড়াচাড়া করলে, স্যালাইন খুলে না যায়। একটু পরে আমাদের একটা রুম দিলো। জীবনে এতো বিপদে আর পড়িনি। বাচ্চা নিয়ে হাসপাতালে ভর্তি হওয়া লাগেনি আগে। বাচ্চার একটু জ্বর বা পেট খারাপ হলে, মিলের তিন জন ডাক্তারের যে কোন একজনকে দেখিয়ে ঔষধ নিয়ে আসলেই হয়। তাছাড়া আমার ভাই, দুলাভাই আর দেবর শিশু বিশেষজ্ঞ, মাঝে মাঝে দরকার হলে তাদের কাছ থেকেও ফোন করে পরামর্শ নেই।    

সন্ধ্যা গড়িয়ে রাত নেমে এলো। নাফি মোটামুটি ভালো আছে। সে ওই ছোট্ট বালুর বস্তাটা নিয়ে খুব আস্থির করতে লাগলো, একটু পর পর বলে, ""মামনি, এতা খোল, এতা খোল""। রাতে মহিলা ও শিশু ওয়ার্ড বলে আমাকে থাকতে দিবে,  কিন্তু নাফির বাবাকে থাকতে দিবে না। এ তো দেখি আর এক বিপদ! রাতের বেলা অসুস্থ বাচ্চা নিয়ে একা একা থাকব, কখন কি হয়! নাফির বাবা চলে যাওয়ার পরে আমি চিন্তিত মুখে বসে আছি। বার বার জানালা দিয়ে বাইরে তাকাচ্ছি। দেখে নার্স মনে করলো আমি ভয় পাচ্ছি। সে জানালার পর্দা টেনে দিয়ে কোন রকমে ভাঙ্গা ভাঙ্গা ইংরেজিতে আমাকে বুঝাল যে কোন ভয় নাই। একটু পরে নার্স চলে গেল, আমি জানি না কি করে আমি সেই রাত পার করলাম। সকালে আমার হাজব্যান্ড এলো। পরে আরো এক রাত দুই দিন হাসপাতালে ছিলাম। ডাক্তার সমস্ত ওষুধপত্র বুঝিয়ে দিলো আর সাবধান করে দিল বাচ্চাকে কিভাবে রাখতে হবে। লোমশ কোন খেলনাপাতি দেয়া যাবে না, বাসায় কার্পেট রাখা যাবে না, ফুল শোঁকা যাবে না, মোট কথা যে সব জিনিস থেকে অ্যালার্জি বা শ্বাসকষ্ট হতে পারে সেগুলো থেকে ওকে দূরে রাখতে হবে। আল্লাহর রহমতে সাবধানে থাকার কারণে ওর আর কখনো সেভাবে অ্যাজমা অ্যাটাক হয়নি। 

চলবে"
"এবার অন্য একটা গাছে ফুটেছে।"
"গত বছর আমার সরল মনের ধারনা ছিলো ভ্যাক্সিন আবিস্কৃত হলে ধনী দেশগুলোর সহায়তায় গরীব দেশগুলো বিনা পয়সায় পেয়ে যাবে বিশ্ব স্বাস্থ্য সংস্থার মাধ্যমে।"
"বাবা এবং ভাইদের প্রচুর অন্ন এবং অর্থ ধ্বংস করিয়া, নিজের পরিশ্রম এবং মেধা খরচ করিয়া, সর্বোপরি জনগণের ট্যাক্সের অর্থ ধংস করিয়া কোন রকমে বাংলাদেশ প্রকৌশল বিশ্ববিদ্যালয় হইতে পাশ করিয়াছিলাম। বিবাহের পরে কেমিকৌশল বিভাগে গবেষণা সরকারীর চাকুরি শুরু করিয়াছিলাম মাত্র ২৩০০ টাকা মাসিক বেতনে। আমার পতি ১৬৫০ টাকা বেতন স্কেলে সরকারি চাকুরি করিতেন, তিনি সাকুল্যে ৩৫০০ টাকা বেতন পাইতেন। আমরা মোহাম্মদপুরে ২ রুমের ভাড়া বাসায় থাকিতাম, বাসার ভাড়া ২৫০০ টাকা, যাহা আমার বেতন অপেক্ষা ২০০ টাকা বেশি। আমার বিবাহের পরের প্রথম ইদ হইবে, আমার প্রফেসর কুন্ঠিতভাবে কহিলেন, ""জানো তো হে, তোমার পোস্টখানার বেতন ফিক্সড, কোন ইদ বোনাস নাই""। প্রফেসরের অসহায় অবস্থা দেখিয়া আমার মায়া হইলো, হাসিয়া কহিলাম, ""জানি, জনাব""। 

ইহার পরে আমিও ওই ১৬৫০ টাকা স্কেলের সরকারি চাকুরি পাইয়া ধন্য হইয়া, মনে মনে বলিলাম, ""আমি উহাকে পাইলাম""।  এই দুই ১৬৫০ লইয়া আমার সংসার কোন রকমে উশটা খাইতে খাইতে চলিতে লাগিল। এখন আপনারাই হিসাব করিয়া বাহির করুন যে, পনেরো হাজার টাকা যদি একটা ফ্রিজের দাম হয়, তাহা হইলে একটা ফ্রিজ ক্রয় করিতে দুইজন ১৬৫০ ওয়ালা প্রকৌশলীর কতদিন টাকা সঞ্চয় করিতে হইবে?  

যাহাই হউক, জীবন থামিয়া থাকে নাই। ইহার পরে গঙ্গা, যমুনা, ব্রহ্মপুত্র, শীতলক্ষা, বুড়িগঙ্গা, সুরমা-কুশিয়ারা ইত্যাদি নদী দিয়া অনেক পানি প্রবাহিত হইয়াছে। আমদের জীবনের গতিপথ ও নানা ধারা ও উপধারায় প্রবাহিত হইয়া চলিয়াছে। আবারো নিজের মেধা, শ্রম ও গাইড বইয়ের কল্যাণে বিসিএস প্রশাসন নামের সোনার হরিণ পাইলাম। পাইলে কি হইবে, উহাকে পাইয়া আমার বেতন কিঞ্চিৎ কমিলো। 

খুলনা এবং সাভারে প্রায় বিশ বৎসর যাবত সরকারি বাসায় আরামে বসবাস করিয়াছি। সর্বশেষ ইকবাল রোডের এক বাসায় মাসিক ২৫,০০০ টাকায় ভাড়া থাকিয়াছি। আমি আমার সহকর্মীদের হিসাব করিতে দেখিয়াছি, যদি সরকারি লোন লইয়া গাড়ি বা ফ্লাট ক্রয় করি, তাহা হইলে কিস্তি দিয়া যে কয়টি টাকা অবশিষ্ট থাকিবে উহা দিয়া সংসার চলিবে কি না।  

তাই আমি মনে মনে ভাবিতেছি যদি আমি দেশে চাকুরি করিতাম এবং পদোন্নতি পাইয়া সরকারি চাকুরির সর্বোচ্চ পদ  সচিব ও হইতাম, তাহা হইলেও আমার মাসে ১ লক্ষ টাকা বাসা ভাড়া দিবার ক্ষমতা থাকিত না। শুধু আমি কেন, আমার মতো  আরো অজস্র সরকারি কর্মচারী আছেন যারা স্বপ্নেও দেখেন না ১ লক্ষ টাকা ভাড়ার বাড়িতে থাকিবার। 

আজি এতদিন পরে এই সকল কথা কেন কহিলাম? ঠিক জানি না, বুঝিয়া লউন।"
"জনাব ট্রাম্পের সাথে মোদিজীর ব্যাপক মিল লক্ষ্য করলাম। দুজনেই করোনা ভাইরাসের উপস্থিতিকে পুরোপুরি অবজ্ঞা করে ইলেকশনের প্রচারণা চালিয়েছেন মাস্কবিহীন বিশাল জনসমাবেশ করে।  আমেরিকার ইলেকশন একটু আগে হওয়ার ফলে ডিসেম্বর-জানুয়ারি মাসে আমেরিকা ছিল পৃথিবীর হট স্পট। তখন আমেরিকায় দিনে তিন থেকে সাড়ে তিন লাখ ইনফেকটেড এবং তিন থেকে সাড়ে তিন হাজার লোক মারা যেতেন। স্বাস্থ্য ব্যবস্থা প্রায় ভেঙ্গে পড়েছিল। 

আমি একটা মেয়েকে অনলাইনে কেমিস্ট্রি পড়াতাম। মেয়েটা নার্সিং এ ভর্তির প্রস্তুতি নিচ্ছে, ওর ফাইনাল পরীক্ষা ডিসেম্বরের দ্বিতীয় সপ্তাহে শেষ হওয়ার পরে আমাকে টেক্সট করে রেজাল্ট  জানিয়েছে। আর আমার সাথে কোন যোগাযোগ নেই। ডিসেম্বরের শেষে আমার এক কলিগ বলল যে ওই মেয়েটার বাবা বড়দিনের দিন মারা গেছে কভিড ১৯ এ আক্রান্ত হয়ে। ওর মা ছাড়া আর কেউ নেই। ও বেচারা একা একা ওর বাবার ফিউনারেলের ব্যবস্থা করছে। ওর বয়ষ ২৬ বছর, ম্যাকডোনাল্ডসে পার্ট টাইম জব করে। শুনে বেশ খারাপ লাগলো, আমি ওকে ফোন করে একটু কথা বললাম। ওর বাবার বয়স হয়েছিলো প্রায় ৮০ বছর। লোকে ওকে সান্ত্বনা দিচ্ছে এই বলে যে, তোমার বাবা মোটামুটি দীর্ঘ শান্তিময় জীবন পার করেছে, তুমি আফসোস করো না। কিন্তু ওর কথা হলো, ""আমি তো আমার বাবাকে হারালাম, আর কোনদিন তাঁকে দেখতে পাব না""। 

ওই সময়টা এমন ছিল যে লস এঞ্জেলেসে ফিউনারেল হোমগুলো লাশ দাফন করে কুলিয়ে উঠতে পারছিল না। বড় বড় ফ্রিজার ট্রাকে লাশ রাখা হচ্ছিল। হাসপাতালগুলো অতিরিক্ত রোগী রাখার জন্য বারান্দায় আর পাকিং লটে বেড ফেলেছিল। মেয়েটাকে ওর বাবার অন্তস্টিক্রিয়ার তারিখ নির্ধারণের জন্য ওর বাবা মারা যাওয়ার প্রায় ১ মাস পরে জানুয়ারি মাসের ২০ তারিখে ফোন করতে বলেছে। তখন জানাবে কবে অন্তস্টিক্রিয়া হবে।      

ঠিক তখনকার আমেরিকার অবস্থা এখন চলছে ইন্ডিয়ায়। প্রতিদিন গড়ে সাড়ে তিন লাখ পর্যন্ত ইনফেকশন হচ্ছে আর সরকারি হিসেবে মারা যাচ্ছে প্রতিদিন ২০০০ জন করে। কিন্তু লোকজনের ধারণা আসল মৃতের সংখ্যা এর দুই/তিন গুণ বেশি হতে পারে। কারণ লাইন ধরে চিতায়  প্রতিদিন সৎকার করা হচ্ছে প্রচুর মরদেহ। ভারতের লোক সংখ্যা আমেরিকার ৪ গুণেরও বেশি। সেই ভাবে হিসাব করলে, সংক্রমণের ধারা যদি অব্যাহত থাকে, প্রতিদিন ১০ লক্ষ পর্যন্ত লোক সংক্রমিত হতে পারে। তবে আশার কথা যে ইউরোপ আমেরিকা সাহায্যের হাত বাড়িয়ে দিয়েছে, তবে তা প্রয়োজনের তুলনায় হয়তো কম। আল্লাহ্‌ মাফ করুন, বাংলাদেশের যেন ওই অবস্থা না হয়। সবাই ঘরে থাকুন, নিরাপদে থাকুন।

আজই সিডিসি আমেরিকার ভাক্সিনেটেড লোকদের জন্য মাস্ক ব্যবহারের নতুন নীতিমালা ঘোষণা করেছে। ভাক্সিনেটেড লোকজন বাইরে হাঁটতে বা বেড়াতে গেলে, মানে খোলা জায়গায় যেখানে লোক সমাগম কম, ষে সব জায়গায় মাস্ক ছাড়া যেতে পারবে। তবে জিম বা শপিং মলে বেশি লোকের ভিড়ে মাস্ক ব্যবহার করতে হবে। আর ভাক্সিনেটেড লোকেরা নিজেদের মাঝে মাস্ক ছাড়া পার্টি করতে পারবে।"
"নিউ নরমালই  এখন নরমাল।"
"থাইল্যান্ডের স্মৃতি
অগাস্ট-ডিসেম্বর ১৯৯২
পর্ব ২

এআইটি ক্যাম্পাসে সবাই সাইকেল চালায়। আমি সাইকেল চালাতে পারি না, নিজেকে কেমন যেন অথর্ব মনে হয়। আমি ভাবলাম বসে না থেকে সাইকেলটা চালানো শিখে ফেলি, জীবনের ধন কিছুই যাবে না ফেলা। আমার হাজব্যান্ড আমাকে সাইকেল চালানো শেখানো শুরু করলেন বাসার সামনেই একটা খোলা জায়গায়। কিন্তু যখনই আমার ছেলে আমাকে সাইকেলের উপরে দেখে, তখনই সে, ""মামনি, মামনি"" বলে চিৎকার করে কান্না করতে থাকে। সে  মনে হয় ভয় পায় যে, তার মা সাইকেল থেকে পড়ে গিয়ে শহীদ হয়ে যাবে, আর সে হবে মাতৃহীন। অবোধ শিশু তো আর জানে না যে, মা মারা গেলে আবার নতুন মা পাওয়া যাবে! অথচ তার বাবা যে সারাদিন সাইকেল চালাচ্ছে, সেটাতে তার আপত্তি নেই। পুত্রের চিল্লাচিল্লির ঠেলায়  আমার আর সাইকেল চালানো শেখা হলো না। শিখতে পারলে পরবর্তীতে ফাউন্ডেশন ট্রেনিং-এর সময় ভাব নেয়া যেতো।  

এআইটি-র কম্পিউটার সেন্টারে আমার হাজব্যান্ড আমাকে ওয়ার্ড পারফেক্ট শিখালেন দিন দুয়েক। বেশি একটা যেতে পারিনি, ছেলেকে কারো কাছে রাখাটা সমস্যা। যদিও এ বিদ্যা প্রয়োগ করতে পারিনি দেশে কোথাও। 

এখানে অনেক বাংলাদেশী স্টুডেন্ট পড়াশোনা করেন, বাংলাদেশের কাছেই ভালো মানের শিক্ষা প্রতিষ্ঠান বলেই হয়তো। এছাড়াও ফ্যাকাল্টি মেম্বার এবং কর্মচারী হিসেবে কিছু বাংলাদেশী চাকরি করেন। এখানে বাংলাদেশ অ্যাসোসিয়েশন এবং মুসলিম অ্যাসোসিয়েশন আছে। সুন্দর পরিবেশে বেশ কয়েকটা দাওয়াত খেলাম  অ্যাসোসিয়েশনগুলোর। দাওয়াতে একটা ডেসার্ট খেলাম সিরাপের মাঝে ভাসমান বিভিন্ন ফল যেমন তরমুজ, লিচু, আনারস, আঙ্গুর ইত্যাদি কাটা। এর আগে বা পরে এই জিনিস আর খাইনি। আর একটা উল্লেখযোগ্য বিষয় হলো পরিবেশনের পাত্র। ভাত, তরকারি বা ফলের সেই ঝোল সব পরিবেশন করা হয় সিরামিকের কোন পাত্রে না বরং সুন্দর কারুকার্যময় আলুমিনিয়ামের বাটিতে। এগুলো বিভিন্ন সাইজের পাওয়া যায়। আমি স্যাম্পল হিসেবে একটা কিনে নিয়ে আসি, যা এখনো আছে।

বাঙ্গালী যেখানে, ক্যাচাল সেখানে। আমি সবার সাথে মিশি আবার কারো সাথেই মিশি না, অনেকটা ধরি মাছ না ছুঁই পানি অবস্থা। সবার সাথে হাই হ্যালো করি, কারো সাথেই দহরম মহরম নেই। ক্যাম্পাসে কোন স্কুল না থাকাতে, মাস্টার্স বা পিএইচডি করতে আসা স্টুডেন্টদের বাচ্চাদের স্কুলে যাওয়ার সুযোগ নেই। তারা বড়দের সাথে থাকতে থাকতে তাদের মত করে কথা বলে। 

আমার পাশের বাসায় এক বাংলাদেশি পরিবার থাকেন দুই বাচ্চাসহ। আমার উল্টো দিকের ফ্লাটে এক দম্পতি থাকে, উড়িষ্যার (বর্তমান নাম ওড়িশা)। বউটার নাম ভাবনা, ও সারাদিন একা থাকে ওর স্বামী ক্লাসে গেলে। ওর সাথে আমি মাঝে মাঝে গল্প করি। একদিন আমরা সিদ্ধান্ত নিলাম যে যার ভাষায় কথা বলে দেখি কতটুকু বুঝতে পারি, না বুঝলে ইংরেজি তো আছেই। ওড়িয়ার সাথে বাংলার অনেক মিল আছে, আমি হিন্দির চেয়ে মনে হয় একটু বেশিই বুঝি ওড়িয়া। ওর কাছ থেকে আমি গুজরাটি স্টিচ শিখি। 

পাশের বাসার বাংলাদেশি ভাবির সাথেও মাঝে মাঝে গল্প করি। উনি আমার বিশাল এক উপকার করেন। সেই ঘটনার কথা ভাবলে আমার আজও বুক কেঁপে উঠে। আমার বাসায় কয়েকজন ভাবি আর বাচ্চারা ঘুরতে ঘুরতে চলে এসেছেন। আমি তাদের জন্য সেমাই রান্না বসিয়েছে। এর মধ্যে ওনারা চঞ্চল হয়ে উঠলেন চলে যাওয়ার জন্য। আমাকে বললেন, ""আপনি বাসায় বসে থেকে কি করবেন। চলেন আমাদের সাথে একটু ঘুরে আসবেন""। আমি ঘরে পরার সালওয়ার কামিজ পরেই ছেলেকে নিয়ে বাসায় তালা দিয়ে ওনাদের সাথে চলে গেলাম। চুলা কিন্তু জ্বলছে। পাড়া বেড়িয়ে ঘণ্টা দুয়েক পরে ফিরে আসার সাথে সাথে গন্ধে টের পেলাম কি হয়েছে। পাশের বাসার ভাবি এসে একটু রাগ করলেন আর বর্ননা দিলেন কি করে তিনি চুলা বন্ধ করেছেন। আমদের বাসা থেকে পোড়া গন্ধ পেয়ে উনি দরজায় নক করে বুঝতে পেরেছেন যে বাসায় কেউ নেই। ওদিকে বাসায় ভিতর থেকে পোড়া গন্ধ আর ধোঁয়া বের হচ্ছে। উনি বাসার পিছনের বারান্দার গ্রিল টপকে ওনার নয় বছর বয়েসি ছেলেকে পাঠান আমাদের বারান্দায়। ভাগ্যিস বারান্দার দিকের দরজাটা খোলা ছিল। ছেলে এসে আমাদের দরজা খুলে দেয়ার পরে ভাবি এসে চুলা বন্ধ করেন। আমি পুরাই নির্বাক, বাসয় আগুন লেগে গেলে কি যে হতো!  
 
ক্যাম্পাসে কিছু দোকানপাট আছে, গ্রোসারি স্টোর আছে একটা। আমরা প্রায় সব বাজারই ওখান থেকে করি।  কিন্তু ওখানকার মুরগি হালাল উপায়ে জবাই করা না, তাই আমরা বাজার করতে যাই র‍্যাংসিড  বলে একটা জায়গায়। সাইকেলে করে বাস স্ট্যান্ডে গিয়ে সাইকেল বেঁধে রেখে বাসে করে যাই বাজারে। বাজারে দেশের মত অতো ভিড় না। এই বাজার এলাকার ভিতরের রাস্তায় রিক্সা চলতে দেখে তো আমি অবাক, রিক্সার ডিজাইন একটু আলাদা বাংলাদেশেরগুলোর মতো অতো খাড়া না।! থাই-রা খায় না এমন কিছু নেই। মাছের বাজারে কুইচ্চা, শামুক, ঝিনুক, কাকড়া, কচ্ছপ সব বিক্রি হচ্ছে। আমরা খুঁজে খুঁজে পরিচিত মাছ যেমন রুই, চিংড়ি, তেলাপিয়া ইত্যাদি কিনি। বড় বড় রুই মাছ নিয়ে মহিলারা বাজারে বসে বিক্রি করে। আমরা তাদের সাথে বেশি কথা বলতে পারি না। দুই একটা থাই ভাষার শব্দ যা জানি তাই দিয়েই কাজ চালাই। আমি বলি, ""কুন, কুন হাউ মাচ""? কুন মানে ম্যাডাম বা মহোদয়া। সে দাম বলে, আবার হাতের আঙ্গুল দিয়ে সিগনাল দিয়ে দেখায়। আমরা বুঝে যাই ২৫ বাথ করে কেজি। প্রতিবারই একই দামে কিনেছি। এরপরে ইশারায় কেটে দিতে বললে কেটে দেয়। 

সেই মাছ কাটার দৃশ্য দেখার মত এক শিল্পকর্ম। দুই/আড়াই কেজি ওজনের রুই মাছ চাপাতি দিয়ে আইশ ফেলে কাঠের বোর্ডের উপরে রাখে। এবারে চাপাতি দিয়ে এক কোপে এক পিস কেটে ফেলে, এভাবে মাছের এমাথা থেকে ওমাথা খ্যাট খ্যাট শব্দ করে কেটে ফেলে কয়েক মিনিটের মধ্যে। প্রতি টুকরা মাছের থিকনেস এগজ্যাক্টলি এক। কোনটা পাতলা আবার  কোনটা মোটা হয় না, অসাধারণ তাদের দক্ষতা। 

ফার্মের মুরগিগুলোকে ড্রেসিং করে দোকানে দোকানে বসিয়ে রাখে, দেখলেই খারাপ লাগে। দেশে আমরা ফার্মের মুরগি খাই না, কিন্তু এখানে নিরুপায়। মুরগির দোকানে গিয়ে আমার হাজব্যান্ড নিজের হাতে 'আল্লাহু আকবর' বলে মুরগি জবাই করে দেন। দোকানিরা ড্রেসিং করে কেটেকুটে দিলে আমরা মাংস নিয়ে চলে আসি। 

বাসায় কাছে আর একটা বাজার আছে, নাম বাংখান, বেশি বড় না। ব্যাসে করে গিয়ে এক স্টপেজ পরেই নামতে হয়। ওখান থেকেই মাঝে মাঝে শাকসবজি ও অন্যান্য জিনিস কিনে আনি।
চলবে।"
"করোনা রে 
 
 “করোনা রে করোনা, এবার  ফিরে যা,
প্রাম, গঞ্জ, শহর, বন্দর পেরিয়ে সাগরে পালা""।  
 
""ওই যে দেখো হাজার মানুষ বেড়ায় মাস্ক ছাড়া,
দলে দলে ভীড় করে হয় শপিং মলে ঘোরা। 
মানে না যে স্বাস্থ্যবিধি, ধোয় না হাত সাবানে,  
এরা সবাই বন্ধু আমার, বীর যে তারা জবানে। 
ভালবেসে এদের সাথে থকব আমি জড়িয়ে।  
তুমি কে হে মাতুব্বর, দিচ্ছ আমায় তাড়িয়ে""?  
 
এপ্রিল ২৬, ২০২১"
"গত বছর লিখেছিলাম, ভূতের গল্প।"
"আলহামদুলিল্লাহ, কি চমৎকার দেখা যাচ্ছে আমার চিরচেনা প্রোফাইল পিকচার ফিরে এসেছে। একদিন এক পোষ্টের কমেন্টে জানতে চেয়েছিলাম Avatar কি? একজন বুঝিয়ে দিলো।

আর একদিন ফোন নিয়ে খুটুর-মুটুর করার সময় দেখি, ""Make your Avatar"". ভাবলাম একটু খেলা করি। বলে চেহারা-সুরত, চুল ইত্যাদি সিলেক্ট করো, করলাম। এইসব করতে করতে দেখি বলে, ""এইটা তোমার প্রোফাইল পিকচার থাকবে আগামী এক সপ্তাহ""। 

কোথা থেকে কি যে হয়ে গেলো! ভয়ে আর পুরানোটা ফিরে পেতে চেস্টা করলাম না। করতে গিয়ে আবার কোন বিপদ ডেকে আনি! অবশেষে সাত দিন এক অপরিচিত চেহারা নিয়ে ঘোরার সমাপ্তি ঘটলো।"
"আমি এক লাল গোলাপ, ফুটে আছি এক কোনে, 
তীব্র রোদের আদর মেখে উঠছি হেসে আনমনে। 
রূপে, রসে, বর্ণে, গন্ধে আমি হলাম ফুলের রানি, 
তাইতো সবাই বাসো ভালো, আমি কিন্তু জানি"
"ব্যাক ইয়ার্ডেও দেখি গত বছর বেশি ফুল ফুটেছিল।"
"গত বছর এপ্রিলের ২৪ তারিখে, এ বছরের চেয়ে বেশি ফুল ছিলো। বিশেষ করে গোলাপি রংয়ের গোলাপ গাছে।"
"ফাগুন হাওয়ায় লাগলো কাঁপন ফুলের বনে,
ফুলেরা তাই দোলায় মাথা নরম লাজে।
আমার কেন মন বসে না কোন কাজে, 
উদাস হয়ে বেড়াই ঘুরে ফুলের মাঝে।"
"থাইল্যান্ডের স্মৃতি
অগাস্ট-ডিসেম্বর ১৯৯২
পর্ব ১ 
 
১৯৯২ সালের আগস্ট মাসে থাইল্যান্ডে শুরু হল আমাদের টোনাটুনির সংসার। সাথে আমাদের একটিমাত্র ছানা। ছানাটির বয়স মাত্র দুই বৎসর, তার কিচির মিচিরে কান ঝালাপালা।  

থাইল্যান্ডের এআইটি-তে  আমরা বাসা পেলাম এন ডর্মে। দুই রুমের অ্যাপার্টমেন্ট, একটা বেডরুম, পাশে লিভিং রুম, প্লাস কিচেন। এরকম সুন্দর সাজানো কম্প্যাক্ট কিচেন আমি প্রথম দেখলাম থাইল্যান্ডে। ইলেকট্রিক চুলায় রান্নার ব্যবস্থা। বাসার পিছন দিকে ছোট বারান্দা, সামনে করিডোরের ওপাশে অন্য অ্যাপার্টমেন্ট। পিছনের বারান্দায় দাঁড়ালে দেখা যায় সুন্দর করে কাটা ঘাসের গালিচা বিছানো চত্বর। এই প্রথম আমি অটোমেটিক স্প্রিংকলার দেখলাম। একা একা অনেকক্ষণ ধরে বারান্দায় দাঁড়িয়ে দেখি স্প্রিংকলার ঝিক ঝিক শব্দ করে চারিদিকে ঘুরে ঘুরে কি সুন্দর করে পানি ছিটায়! আমার খুব ইচ্ছা করে গিয়ে ওই পানি একটু হাত দিয়ে ছুঁয়ে দেখি, যাওয়া আর হয় না, লোকে পাগল ভাবতে পারে। স্প্রিংকলারের পানিতে সূর্যকিরণ পড়ে নানা রঙের খেলা দেখায়, মনে হয় হীরক খণ্ডের উপরে আলো পড়ে ঝলমল করছে। 

থাইল্যান্ডের গরম বাংলাদেশের তুলনায় অনেক বেশি। ডিসেম্বর মাসেও  একটা পাতলা কাথা হলেই চলে, লেপ গায়ে দিতে হয় না। 

থাইল্যান্ডে অবস্থানকালীন সময়ে আমি লেখাপড়া না চাকরি কিছুই করি না। তাই আমার সময় কাটে আমার ছেলের সাথে বকবক করে অনেক আনন্দে। ছেলে মাত্র কথা বলা শুরু করেছে, তার সবসময় এটা কি, ওটা কি এইসব প্রশ্নের উত্তর দিতে দিতে আমার অস্থির অবস্থা। ছেলেকে নিয়ে তার বই একটু একটু করে পড়াই  অ, আ, ক, খ। খুলনা নিউজপ্রিন্ট মিলে চাকরি করার সময় অফিস থেকে বাসায় এসে একটু শুয়ে রেস্ট নিতে চাইলে, সে তার বইখানা নিয়ে এসে বলে, ""মা, আমাকে পড়াও""। আমার কবিগুরুর ছেলেবেলার কথা মনে পড়ে যায়। যেখানে ছোটদের স্কুলে যাওয়ার অতি আগ্রহ দেখে বড়রা ভাবেন, এখন স্কুলে যাওয়ার জন্য যত কাঁদছে, বড় হয়ে  না যাওয়ার জন্য আরো বেশি কাঁদবে। বর্ণমালা শেখার এক পর্যায়ে আমার ছেলে জানতে চাইল, "" মা,  'ব' দুইটা কেন""। আমি আমার পুত্রের প্রতিভায় রীতিমত মুগ্ধ, ভাবি এ একদিন মানুষের মত মানুষ হয়ে মা-বাবার মুখ ফিলিপস বাত্তির মত ফকফকা উজ্জ্বল করবে। আমি শিশুকাল থেকে দেখে আসছি দুইটা 'ব', কোনদিন এ নিয়ে আমার মাথায় কোন প্রশ্ন আসেনি, সহজভাবে মেনে নিয়েছি। যেন 'ব' দুইটা থাকাই স্বাভাবিক, একটা থাকলে কেমন যেন খালি খালি লাগত। 

 এআইটি ক্যাম্পাসে সবকিছু বেশ দূরে দূরে, তাই ক্যাম্পাসের ভিতরে এক জায়গা থেকে অন্য জায়গায় যেতে হয় সাইকেলে করে। শিক্ষার্থীদের সবারই সাইকেল আছে। আমার স্বামীরও একটা সাইকেল আছে। আমরা যাওয়ার আগেই সেই সাইকেলের সামনের রডে তিনি তাঁর পুত্রের জন্য ছোট্ট একটা সিট বসিয়ে নিয়েছেন। আর আমি যেহেতু পরের কন্যা, আমার জায়গা হলো সাইকেলের পিছনের ক্যারিয়ারে। আমরা তিনজন সাইকেলে চেপে এআইটি ক্যাম্পাসে ঘুরে বেড়াই। ঠিক ঐ গানের মত, ""চলে আমার সাইকেল হাওয়ার বেগে উইড়া উইড়া। এআইটি ক্যাম্পাস আইজ দেখমু তিনজনে ঘুইরা ঘুইরা""। 

ক্রমশ প্রকাশ্য"
"হলুদ গোলাপ-ফুটিয়াছে ঝরিবার তরে।"
"আমার বান্ধবী রেশমা 

সাত
মামার ব্যাপারটা পরিষ্কার হওয়ার পরে রেশমার সাথে আমার বন্ধুত্ব আরো গভীর হলো। আমি মাঝে মাঝে ওর আম্মার কথা ভেবে অবাক হই। লোকে বলে মেয়ে বড় হলে নাকি মায়ের সাথে বন্ধুর মতো সম্পর্ক হয়। অথচ মায়ের অত্যাচারে বেচারা কতদিন অসুস্থ থাকলো। মেয়েকে একটু ভালো করে বুঝালে কী চলত না? প্রতি বছর এসএসসি আর এইচ এস সি পরীক্ষার পরে দেখা যায় বাবা-মাদের আশা অনুযায়ী ফলাফল না করার বা তাদের বকাবকির কারণে বেশ কিছু শিক্ষার্থী আত্মহত্যা করে। সব বাবা মা-ই তাদের সন্তানের ভালো চান, কিন্তু সেই ভালোটা বাস্তবায়িত করতে কঠোর পন্থা গ্রহণ করেন। 

আমার মা ফোন করলে আমি অনেকক্ষণ কথা বলি দেখে রেশমা হাসে, ""কি কথা শেষ হলো? আমার খুব জানতে ইচ্ছা করে তুই এতো কি কথা বলিস তোর মায়ের সাথে"" ? 
- আমারও খুব জানতে ইচ্ছা করে তুই এতো কি কথা বলিস তোর আব্বুর সাথে?

আমরা দুজনেই জানি কি কথা বলি আমরা। এই কথার কোন আগা মাথা নেই, প্রায় সব কিছু নিয়েই আমরা কথা বলি আমাদের যার যার বাবা আর মায়ের সাথে। আমরা হেসে লুটোপুটি খাই। 

মাঝে মাঝে আমরা দুজনে রেস্টুরেন্টে খেতে যাই। শুধুমাত্র দুটো মেয়ে দেখে সবাই একটু কেমন করে যেন তাকায়। আমরা সেটাও এঞ্জয় করি।

নিউ মার্কেটে যাই কিছু কেনাকাটা করতে বা দুজনে শুধুই ঘুরতে। একজিন গাওসিয়া মার্কেটে এক কপড়ের দোকান থেকে দোকানদার ডাকছে, ""আপা আসেন, আপা আসেন, কী লাগবে""? এই ডাকাডাকি গুলো খুবই বিরক্তিকর। আমরা সবাই সাধারণত এড়িয়ে যাই। 
কিন্তু রেশমা চট করে ঘুরে দাঁড়িয়ে বলে, ""আপনার দোকানে পেন্সিল আছে""? 
দোকানদার পুরাই ভ্যাবাচ্যাকা খেয়ে গিয়ে বলল, ""আপা, এটা তো কাপড়ের দোকান, পেন্সিল পাব কই""?
- তাহলে শুধু শুধু ডাকাডাকি করেন কেন? আমি তো পেন্সিল কিনতে এসেছি। 
বলে একদম বোকা বনে যাওয়া দোকানদারের সামনে দিয়ে হন হন করে হাঁটতে শুরু করলো। ভিড়ের মধ্যে হাঁটতে গেলে লোকের গায়ে ধাক্কা লাগে। বেশিরভাগ সময়েই ভিড়ের কারণে, কিন্তু কিছু নোংরা পুরুষ ইচ্ছা করে একটু ছুঁয়ে দেখতে চায়। আমি খুব অস্বস্তি বোধ করি, বিরক্ত হই। ও বলে তুই আমার ঠিক পিছনে আমার জামা ধরে ধরে আয়, আমি তাই করি। আমরা সমবয়সি হওয়া সত্ত্বেও ও আমাকে বড় বোনের মত আগলে রাখে। 

একদিন ফুটপাথ ধরে হেঁটে নিউমার্কেটের গেটের দিকে যাচ্ছি, বেশি ভিড় নেই, হঠাৎ করে রেশমা চিৎকার করে এক লোকের হাত ধরে জোরে মুচড়ে দিচ্ছে আর বলছে, ""হারামি, মেয়ে দেখলেই হাত দিয়ে ছুঁয়ে দেখতে ইচ্ছা করে""? লোকটা দেখতে ভদ্র, শিক্ষিত, আধুনিক, ব্যথায় মুখ কুঁচকে আছে। লোকটার সাথে ওর স্ত্রী। মহিলার মুখের দিকে তাকানো যায় না, সে চোখে তীব্র ঘৃণা নিয়ে স্বামীর দিকে তাকিয়ে আছে। রাস্তায় লোকজন জড়ো হয়ে যাওয়ার আগেই রেশমা লোকটার হাত ছেড়ে দিয়ে বলল, ""সঙ্গে বউ আছে বলে, গণপিটুনির হাত থেকে বেঁচে গেলি""। লোকটা আর তার স্ত্রী দ্রুত সামনের দিকে হেঁটে চলে গেল। যারা মজা দেখার জন্য ভিড় করেছিলো, তারা দ্রুত ঘটনা শেষ হতে দেখে হতাশ হয়ে চলে গেলো।  রেশমার সাহসিকতায় আমি মুগ্ধ, প্রথমে ভয় পেয়েছিলাম যদিও। 

বাসায় এসে আমি বললাম, ""আচ্ছা, লোকটা যদি উল্টো তোকে মারপিট শুরু করতো আর বলত, ""আমি কোন অপরাধ করিনি আপনি মিথ্যা কথা বলছেন"" তাহলে কি হতো? এতো সাহস করিস না বাপু""।

- নারে, বিষয়টা বরং উল্টো। আমরা মেয়েরা সাহস করে কিছু বলি না, মুখ বুঝে সহ্য করি বলে হারামজাদাগুলো পথে ঘাটে মেয়েদের হ্যারাস করার সাহস পায়। এরা যেহেতু অপরাধ করে তাই মন দুর্বল থাকে, তাই সঙ্গে সঙ্গে মিথ্যা  কথা বলার বা আক্রমনাত্মক হওয়ার সম্ভাবনা কম। 

- জানিস, একদিন ট্রেনে করে ঢাকা আসছিলাম। আমার ভাই আর আমি। আমাদের উল্টো দিকের সিটে এক লোক বসে খুব ঘন ঘন সিগারেট ফুঁফছিল। ধোঁয়া, ছাই সব আমার দিকে আসছিল। তুই তো জানিস সিগারেটে আমার কেমন এলার্জি, আমার খুব কষ্ট হচ্ছিল। কিন্তু আমি কোন প্রতিবাদ করিনি, আমার কেমন যেন অস্বস্তি লাগছিল। পাছে লোকটা রেগে গিয়ে আমার সাথে খারাপ ব্যবহার করে। অথচ আমার উচিত ছিল তাকে বলা, ""ভাই আমার খুব অসুবিধা হচ্ছে, অন্য কোথাও গিয়ে সিগারেট খেয়ে আসেন""। 
- শোন তাহলে, আমার পরিচিত আমাদের পাড়ার এক বড় আপু ম্যাজিস্ট্রেট, বাসে করে অফিসে যাচ্ছে ঢাকা থেকে মানিকগঞ্জে। বাসে আপুর কাছাকাছি বসে এক লোক সিগারেট টানছে। 
আপু লোকটাকে বললেন, ""এই যে, এই, আপনি বাস থেকে নামেন। নেমে সিগারেট শেষ করে, পরের বাসে করে আসেন""। উনি চিৎকার করে বললেন, ""ড্রাইভার সাহেব, বাস থামান""। হেল্পারকে বললেন, ""এনাকে এইখানে নামিয়ে দেন""। আর লোকটা সত্যি বাস থেকে নেমে যায়। তবে আমাদের এটা করা ঠিক হবে না মনে হয়। ওই আপু মানিকগঞ্জের ম্যাজিস্ট্রেট, সবাই তাঁকে চিনে। তাই লোকটি কোন প্রতিবাদ না করে বাস থেকে নেমে গেছে। তবে তুই বেশি হাঁদারাম, তোর অসুবিধা হলে তোকে তো প্রতিবাদ করতেই হবে। এসব অভদ্র লোকের সাথে ভদ্রতা করে কোন লাভ নেই।   

আমরা দুজনে, হেঁটে বা রিক্সা করে ক্লাসে যাই। ক্লাসের ফাঁকে ফাঁকে আর ব্রেকে চলে আমাদের অন্য বান্ধবী আর বন্ধুদের সাথে আড্ডা। জীবন সত্যি সুন্দর! প্রাইভেট বিশ্ববিদ্যালয়ে যেমন হয়, আমাদের নেই টিএসসি-র মত খোলা চত্বর, বা ঢাকা বিশ্ববিদ্যালয়ের মত বিশাল ক্যাম্পাস। কিন্তু বিশ্ববিদ্যালয়ের আশেপাশেই অনেক কফি শপ আর রেস্টুরেন্টে আমাদের আড্ডা চলে ভালোই। 

রেশমার রূপে মুগ্ধ ছেলেরা সারাক্ষন ঘিরে থাকে ওকে। দুই/একজন প্রেমের চেষ্টা করে বার্থ হওয়ার পরে আর ঘাটায় না। আমি বলি, ""কিরে ক্লাসের কাউকে পছন্দ হয় না""? 
- না রে, ওরা নেহায়েত শিশু, ক্রিকেট ছাড়া কিছু বোঝে না। তোর কাউকে পছন্দ হলে বল আমি ঘটকালি করতে পারি। আমার মনে হয় কামরুল তোকে পছন্দ করে। কিন্তু ও তোর কাছে বসতে গেলেই সিগারেটের গন্ধ তোর সহ্য হয় না বলে  ওকে দূরে বসতে বলিস। আমি দেখেছি তোর কথায় কিন্তু ওর অনেক মন খারাপ হয়।

- তুই নিজের চরকায় তেল দে, আমার জন্য ঘটকালি করতে হবে না। কামরুলের নামই তো আমার পছন্দ হয় না, মনে হয় ভীমরুল। ওকে দেখলেই আমার মনে হয় এই বুঝি হুল ফোটাবে। আর ওর নাকটাও ওর নামের সাথে মিল রেখে জামরুলের মত মোটা।   
- তুই এত্ত খারাপ! তুই আমার বন্ধু হওয়ার অযোগ্য। তোর নিজের নামের কি বাহার, যেন দার্জিলিং পাহাড়। জেরিনা জামান, নামে পুরাই গ্রাম্য গন্ধ লেগে আছে, জরিনাকে ঢং করে জেরিনা বানানো হয়েছে। তোর নাম হচ্ছে রসগোল্লার মত টুপ টুপ করে রস ঝরে পড়ছে যেন। আর টুক করে মুখে পুড়ে দিলেই আহা কত মোলায়েম, কত রসাল আর কতো মজার একটা নাম। আর অন্যের চেহারা নিয়ে যে কথা বলিস, তুই আয়নায় নিজের চেহারা দেখেছিস? তোর নাকটা যে ছোট্ট একটা বরই-এর  মতো! তোর আরো অনেক খুঁত আছে, এখন আর বলব না, শেষে আবার কেঁদে ফেলবি।

ওর কথা শুনে কাঁদার বদলে আমি খিল খিল করে হাসতে শুরু করলাম। নাকের সঙ্গে বরইর তুলনা কে কবে শুনেছে! আমি এবার সিরিয়াস হয়ে বললাম, ""ওকে আমার খুব যে খারাপ লাগে তা না, কিন্তু সিগারেটের গন্ধে আমার বমি আসে, ওটা সহ্য করতে পারিনা""।
- তাহলে থাক। 
একটু থেমে আমি জানতে চাইলাম, ""তুই কি শুভর সাথে সম্পর্ক নতুন করে শুরু করলি""? 
- না বাবা, না। আমি আমার মায়ের গুড গার্ল হয়ে থাকতে চাই। আমি কোন মুখ নিয়ে শুভ আর ওর বাবা-মায়ের কাছে দাঁড়াব? আমার আম্মু যে ব্যবহার করেছেন ওঁনাদের সঙ্গে, তুই কি ভাবিস ওঁরা সব ভুলে গেছেন? ওরা আমার উপরে এর প্রতিশোধ নেবেন না? তাই আমি আমার মায়ের পছন্দ করা ছেলেকে বিয়ে করবো, অতঃপর সুখে শান্তিতে বসবাস করবো।  
 
আমি ভেবে দেখলাম রেশমার কথায় যুক্তি আছে, তাও কিছু বলা যায় না। কিশোর প্রেম বলে কথা, সহজে ভোলা যায় না। 

আমি অন্যমনস্কভাবে বললাম, ""আমি প্রেম বা বিয়েতে খুব বেশি আগ্রহী না,  আমি পড়ালেখা শেষ করে একটা চাকরি করবো। বিয়ের কথা চিন্তা করবো হয়তো অনেক পরে। আমি আমার চারিদিকে বিবাহিত নারী-পুরুষের যে অশান্তিপূর্ণ জীবন দেখছি, তাতে প্রেম, বিয়ে সব কিছু থেকে আমার শ্রদ্ধা উঠে গেছে, মনে হয় সব কিছু মিছে মায়া, মরীচিকা।"
"ডাক্তার ভার্সেস পুলিশ-ম্যাজিস্ট্রেট লেগে গেছে, এবার জমবে খেলা।
ইঞ্জিনিয়াররা পপ কর্ন নিয়ে খেলা দেখতে বসে গেছেন।  
আমি ভাবছি পুলিশ এবং ম্যাজিস্ট্রেটদের মধ্যে যারা ডাক্তার আছেন, তারা কোন দলে যাবেন?"
"বসন্তে ডে লা ওয়ার পার্কে 

মনে মনে গিয়েছিলাম ডে লা ওয়ার পার্ক, বাফেলোতে। 
আধো ঘুম, আধো জাগরণে, ঘুরে এলাম স্বপ্ন ডানায় ভেসে। 
ঝকঝকে উজ্জ্বল সূর্যালোকিত দিন ছিল, 
নীল আকাশে সাদা মেঘগুলো ভাসছিল, 
যেন কয়েক টুকরো ছেড়া টিস্যু পেপার। 

আকাশটা নিচে লেকের পানিতে ছায়া ফেলে, 
নিজের রূপ দেখছিল, নার্সিসাসের মত মুগ্ধতায়। 
লেকের পাড়ের বড় গাছের ডালগুলোও,
আকাশের সাথে প্রতিযোগিতায় নেমেছিল, 
পানিতে নিজের মুখ দেখার।

শীতের পাতাঝরা বৃক্ষরাজিতে, নতুন পাতার বাহার,
কিছু এখনো ঠায় দাঁড়িয়ে পত্রবিহীন, কঙ্কালসার। 
ওরাও প্রাণ ফিরে পাবে দুই এক সপ্তাহে আবার,
নতুন, সবুজ, কোমল, সতেজ পাতারা মাথা দুলিয়ে,
গাইবে জীবনের জয়গান।    

আমার বান্ধবী শামসুন নাহারের তোলা ডে লা ওয়ার পার্কের ছবি দেখে লেখা কবিতা। নিচে ছবিটা তার অনুমতি নিয়ে দেয়া হলো। ডে লা ওয়ার আমেরিকায় প্রথম ব্রিটিশ কলোনি জেমসটানের প্রথম গভর্নর ছিলেন।"
"""বই পোকাদের আড্ডাখানা"" নামে এক গ্রুপে এই বুক রিভিউ দেয়ার পরে, প্রায় ৪০০ রিয়অ্যাকশনের মধ্যে ৩০০ হা হা পেয়ে আমি ভাবলাম এই গ্রুপের নাম, ""পাগলদের  আড্ডাখানা"" হলে ভালো হতো। অনেকে ভালো মন্তব্য করেছে বইটা ভালো বলে। বেশিরভাগ লোকই মালালাকে ধুয়ে ফেলেছে, আমার মনে হলো এই বই পড়া বা রিভিউ লেখা কোনটাই তারা পছন্দ করেনি? কেন? মালালা মেয়ে এবং তালেবান বিরোধী বলে? না কী অন্য কিছু?  
বুক রিভিউ 
বইয়ের নামঃ I am Malala
লেখকঃ Malala Yousafzai, Christina Lamb
প্রকাশকঃ ব্যাক বে বুকস, নিউ ইয়্রর্ক
পৃষ্ঠা সংখ্যাঃ ৩১৩
মূল্যঃ ১৬ ডলার  
রেটিংঃ ৯/১০ 

মালালা তার বাবা মা আর ভাই এর সাথে পাকিস্তানের আফগান সীমান্তবর্তী  সোয়াত উপত্যকার মিঙ্গোরা  শহরে বাস করে। তার বাবা শিক্ষাবিদ এবং অনেক রাজনীতি সচেতন একজন মানুষ। তিনি একটি স্কুল প্রতিষ্ঠা করেছেন, মালালা তার বাবার কাছ থেকে বক্তৃতা দেয়া শিখে এবং লেখাপড়ায়ও সে ভালো। 

বইয়ের প্রথম দিকে পাকিস্তানের সার্বিক রাজনীতি, সোয়াত উপত্যকার ইতিহাস ও রাজনীতি, সোয়াতের নদী পাহাড় ইত্যাদির প্রাকৃতিক বর্ণনা খুব সুন্দরভাবে উঠে এসেছে। হঠাৎ করেই একদিন একটি গোপন রেডিও স্টেশন থেকে ফজলুল্লাহ (তালেবান নেতা) বলে একজন ধর্ম প্রচারক কথাবার্তা বলা শুরু করে। সে মানুষকে ভয় দেখান যে গান বাজনা, রেডিও-টেলিভিশন ইত্যাদি বাদ দিতে হবে, কারণ এগুলো হারাম। এরপরে মহিলাদেরকে আহ্বান জানায় তাকে টাকা পয়সা দিয়ে সাহায্য করার জন্য, যেন সে ধর্ম প্রচারের কাজ ভালভাবে চালিয়ে নিতে পারে। নারীরা তাদের সোনার গয়না, ক্যাশ টাকা যে যা পারে দিয়ে দেন। তালেবানদের কথামতো না চললে লোকদেরকে মেরে ফেলে দিনে-দুপুরে ডাস্টবিনের পাশে বা রাস্তায় ফেলে রাখে আতঙ্ক সৃষ্টি করার জন্য। মেয়েদের চাকরি, পড়ালেখা, এমনকি পুরুষ অভিভাবক ছাড়া বাইরে বের হওয়া পুরোপুরি নিষিদ্ধ করে দেয়।  তালেবানরা পুলিশকেও মেরে ফেলে। পরে দেখা যায় আর্মি, পুলিশ আর তালেবান ভাই ভাই, তারা সবাই একসঙ্গে ঘোরাফেরা করছে, জনগণ অত্যাচারিত হচ্ছে। 

মালালা বা তার বাবা এর মধ্যে বসে নেই, তারা বিভিন্ন সংবাদমাধ্যমে ইন্টারভিউ দেয়, লেখালেখি করে, সভায় বক্তৃতা দেয়। বিবিসি রেডিওর পেশওয়ার সংবাদদাতা আব্দুল হাই কাকারের অনুপ্রেরণায় মালালা গুল মাকাই (মানে - ভুট্টার ফুল) ছদ্মনামে আনা ফ্রাঙ্কের ডায়েরির মত করে লিখতে থাকে প্রতিদিন সোয়াতে কি ঘটছে। এই সব লেখা চলে যায় বিবিসি অনলাইনে।  

নির্যাতন যখন অসহনীয় পর্যায়ে চলে যায়, তখন শহরের এক তৃতীয়াংশ লোক শহর ছেড়ে চলে যায়। মালালারাও ওদের দাদার গ্রামের বাড়ি চলে যায়। আর্মি যখন ঘোষণা করে যে সোয়াত তালেবানমুক্ত (জুলাই, ২০০৯) তখন মালালারা ফিরে আসে সোয়াতে। মালালা আবার স্কুল শুরু করে কিন্তু তার লেখাসহ অন্যান্য কার্যক্রম থেমে নেই। সে পাকিস্তান ন্যাশনাল এওয়ার্ড পায় তার সাহসিকতার জন্য।     
 
২০১২ সালের ৯ অক্টোবর, মঙ্গলবার পনের বছর বয়সি মালালাকে হত্যার উদ্দেশ্যে স্কুল থেকে ফেরার সময় স্কুলবাসে খুব কাছ থেকে তার মাথায় তালেবানরা গুলি করে। তার বাঁচার সম্ভাবনা ছিল খুবই কম। স্থানীয় হাসপাতালে বলা হয় ভয়ের কিছু নাই, গুলি বের হয়ে গেছে, কারন এম আর আইতে গুলি দেখা যায় নি। কিন্তু সঙ্গে সঙ্গেই তাকে পেশোয়ারের সামরিক হাসপাতালে হেলিকপ্টারে করে নিয়ে যাওয়া হয়। সেখানকার ডাক্তাররা দেখেন গুলি ভিতরে যাওয়ার চিহ্ন আছে কপালে কিন্তু কোনো দিক থেকে বের হয়েছে বলে দেখা যাচ্ছে না।  তাই তারা আবারও এমআরআই করেন এবং দেখা যায় যে গুলিটা তার ঘাড়ের কাছে গিয়ে আটকে আছে। 

গুলিটা ওর খুলি আর ব্রেনের মাঝখান থেকে চলে গেছে, ব্রেনের মেমব্রেনে লেগে। ফলে ব্রেন ওখানটায় ফুলে উঠছে, ব্রেনকে ফোলার জন্য জায়গা করে না দিলে চাপে রোগী মারা যাওয়ার সম্ভাবনা আছে। তাই ডাক্তাররা অপারেশন করে গুলিটা বের করল আর এদিকে ব্রেনে যেখানে ফুলছিল সেখান থেকে মাথার খুলির হাড় কেটে  সরিয়ে নিয়ে পেটের মধ্যে রেখে দিল। যে জায়গাটুকু তৈরি হলো তাতে ব্রেন এক্সপান্ড করতে পারবে, আর পেটের মধ্যে রেখে দেওয়া হাড় পরে আবার জায়গামতো বসিয়ে দেয়া হবে। 

ঠিক ওই সময়ে ইংল্যান্ড থেকে দুইজন ডাক্তার রাওয়ালপিন্ডিতে একটা হাসপাতালে কাজ করছিলেন। তাদেরকে নিয়ে আসা হল পেশোয়ারে মালালার চিকিৎসা ঠিক আছে কি না দেখার জন্য। তারা মালালাকে দেখে বললেন যে অপারেশন ঠিকই আছে, কিন্তু পোস্ট অপারেটিভ কেয়ার ভালো হচ্ছে না। এতেও রোগী মারা যেতে পারে। তারা তাড়াতাড়ি মালালাকে ইংল্যান্ডে নেয়ার ব্যবস্থা করলেন এবং কুইন এলিজাবেথ চিলড্রেন  হাসপাতালে চিকিৎসা করে তাঁকে সুস্থ করে তোলা হয়। 

মালালা ২০১৩ সালের ১২ জুলাই তার ১৬ তম  জন্মদিনে জাতিসংঘে বক্তৃতা দেয়। তখন তার গায়ে ছিল বেনজীর ভুট্টোর শাল যা কিনা বা মালালা গুলিবিদ্ধ হওয়ার পরে বেনজিরের ছেলেরা মালালাকে উপহার হিসেবে পাঠানো দুটি শালের একটি। 
মাত্র ষোল বছর বয়সে ২০১৪ সালে, শান্তিপূর্ণ প্রতিবাদের জন্য কনিষ্ঠতম ব্যক্তি হিসাবে শান্তিতে নোবেল পুরস্কার বিজয়ী হয়। 

বইয়ের প্রথমদিকে আমার মনে হচ্ছিল এতো ভালো ইংরেজি আর এতো ইতিহাস আর রাজনীতি পাকিস্তানের ছোট্ট শহরের এতো বাচ্চা একটা মেয়ে জানল কি করে? পরে বুঝলাম বইয়ের সহ লেখিকা ইংরেজ এবং নিশ্চয়ই অনেক রিসার্চ করেছেন বইটা লেখার জন্য। বইটা অবশ্যই অনেক ভালো, তথ্যবহুল এবং নারীদের জন্য অনুপ্রেরনাদায়ক। 

আমার কাছে সবচেয়ে মজাদার মনে হয়েছে গুলি খাওয়ার পরের চিকিৎসা সংক্রান্ত অংশ গুলো। আমি এমন চিকিৎসার কথা আগে কখনোই শুনিনি যে মাথার খুলির হাড় কেটে পেটের কোথাও রেখে দেয়া যায়, পরবর্তীতে আবার মাথায় ব্যবহার করার জন্য। মালালার ওই হাড়ের টুকরাটা অবশ্য ব্যবহার করা যায়নি, কারণ ওটা ভালো ছিল না। পরে আর একটি নকল হাড় লাগিয়ে দেয়া হয়েছে। 

বাংলাদেশের কথা একবার মাত্র এসেছে এ বইয়ে। যেখানে বলা হয়েছে বাংলাদেশ এক হাজার মাইল দূরে অবস্থিত হওয়া সত্ত্বেও কি করে পাকিস্তানের অংশ হয়- লেখকের কাছে বিষয়টা অবাস্তব মনে হয়েছে। 

বইয়ের শেষে ""Importants Events in Pakistan and Swat” এর অধীনে নীচের লেখা অন্তুরভুক্ত হয়েছে। ""1971- Third Indo-Pakistan War; East Pakistan becomes Independent Bangladesh.”

যদিও এ পাতাটা আসল বইয়ের অংশ না তবুও বাংলাদেশের মহান মুক্তিযুদ্ধকে তৃতীয় পাক ভারত যুদ্ধ বলায় আমি খুবই নাখোশ হয়েছি এবং রেটিং ৯ দিয়েছি। আপনারা কি মনে করেন, আরো কম নম্বর দেয়া উচিত ছিল?"
""
""
"মিষ্টি মেয়ের, মিষ্টি হাসি, মিষ্টি যে তাঁর চাহনি,
হাসলে পরে ঠোঁট হাসে তাঁর, 
চোখ হাসে আর হাসে সারা মুখখানি। 

ছবিঘর থেকে দুই টাকাতে কিনে আনি,
তাঁর সাদাকালো হাস্যোজ্জ্বল মুখের ছবি একখানি।
বইয়ের ভাঁজে রেখে দিয়ে, চেয়ে থাকি পড়া ফেলে। 

চিত্রালী আর পূর্বানীর পৃষ্ঠা জুড়ে রঙ্গিন ছবি,
আঠা দিয়ে সেঁটে রাখি খাতার পাতায় । 
স্কুলের বন্ধুদের দেখিয়ে বেড়াই, এগুলো আমার ট্রেজার!  

এক গুণমুগ্ধ যুবক তাঁর 'সুতরাং' দেখেছিলেন। 
মুগ্ধতা কিছুতেই কাটে না, একবার নয়,  দুবার নয়,
যুবক 'সুতরাং' দেখেছিলেন মোট উনত্রিশ বার । 

লাইট হাউসে সারেং বৌ, মুকুলে বধূ বিদায়,
আরো পরে সুজন সখি, দেবদাস, আরাধনা,
অভিমানে ঠোঁট ফুলিয়ে গান, ""সে যে কেন এলো না""।

চিত্রজগতের উজ্জ্বল তারকা, মিষ্টি মেয়ে কবরী, 
ভালো থাকুন ওপারে, দূর গগনে, 
অনন্ত নক্ষত্রবীথির মাঝে একটি অতি উজ্জ্বল নক্ষত্র হয়ে।"
""
"সংযমের মাস 
রোজার মাসে দেখো মোদের আহার, 
আহা কি যে সংযমের বাহার। 
লেবুর শরবত, তরমুজের জুস, ইসবগুলের ভুষি, 
চুমুক দিলেই পেটটা ঠান্ডা, দিলটা হয় খুশি।  
খেজুর, কলা, আপেল, কমলা, পেঁপে,
খাচ্ছি কিন্তু সুগার লেভেল মেপে। 

তেলে ভাজা খেতে মানা,  কি যে বল ছাই!
পিয়াজু, বেগুনি, পাকোড়া, ছোলা ইফতারিতে চাই। 
মংসের একটা আইটেম না হলে কি চলে? 
পরকালে বেহেস্ত পাবে, স্বামীর সেবা হলে। 
হালিম, কাবাব, চিকেন ফ্রাই যা খুশি তাই করো, 
মাছের একটা আইটেম, পারলে সেটাও সঙ্গে রেখো। 

মনে মনে ভেবেছিলাম এবার রোজা এলে, 
ভুঁড়িখানা কমিয়ে নেব, অল্প করে খেয়ে। 
ডায়াবেটিস, ব্লাড প্রেশার, কলেস্টরেল হাই, 
বাপ বাপ করে বলবে সবাই পালাই পালাই। 
বেশি করে খেয়ে খেয়ে হলাম আলুর বস্তা,
ওজন কমা? তাইতো বলি, নয়কো অত সস্তা!"
